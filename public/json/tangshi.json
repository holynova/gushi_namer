[{
    "content": "寥落古行宫，宫花寂寞红。白头宫女在，闲坐说玄宗。",
    "title": "行宫",
    "author": "元稹",
    "book": "唐诗三百首",
    "dynasty": "唐代"
}, {
    "content": "空山不见人，但闻人语响。返景入深林，复照青苔上。",
    "title": "鹿柴",
    "author": "王维",
    "book": "唐诗三百首",
    "dynasty": "唐代"
}, {
    "content": "君自故乡来，应知故乡事。来日绮窗前，寒梅著花未？",
    "title": "杂诗三首·其二",
    "author": "王维",
    "book": "唐诗三百首",
    "dynasty": "唐代"
}, {
    "content": "三日入厨下，洗手作羹汤。未谙姑食性，先遣小姑尝。",
    "title": "新嫁娘词",
    "author": "王建",
    "book": "唐诗三百首",
    "dynasty": "唐代"
}, {
    "content": "红豆生南国，春来发几枝。愿君多采撷，此物最相思。",
    "title": "相思",
    "author": "王维",
    "book": "唐诗三百首",
    "dynasty": "唐代"
}, {
    "content": "山中相送罢，日暮掩柴扉。春草明年绿，王孙归不归？(明年 一作：年年)",
    "title": "送别 / 山中送别 / 送友",
    "author": "王维",
    "book": "唐诗三百首",
    "dynasty": "唐代"
}, {
    "content": "绿蚁新醅酒，红泥小火炉。晚来天欲雪，能饮一杯无？",
    "title": "问刘十九",
    "author": "白居易",
    "book": "唐诗三百首",
    "dynasty": "唐代"
}, {
    "content": "白日依山尽，黄河入海流。欲穷千里目，更上一层楼。",
    "title": "登鹳雀楼",
    "author": "王之涣",
    "book": "唐诗三百首",
    "dynasty": "唐代"
}, {
    "content": "独坐幽篁里，弹琴复长啸。深林人不知，明月来相照。",
    "title": "竹里馆",
    "author": "王维",
    "book": "唐诗三百首",
    "dynasty": "唐代"
}, {
    "content": "鸣筝金粟柱，素手玉房前。欲得周郎顾，时时误拂弦。",
    "title": "听筝",
    "author": "李端",
    "book": "唐诗三百首",
    "dynasty": "唐代"
}, {
    "content": "向晚意不适，驱车登古原。夕阳无限好，只是近黄昏。",
    "title": "乐游原 / 登乐游原",
    "author": "李商隐",
    "book": "唐诗三百首",
    "dynasty": "唐代"
}, {
    "content": "功盖三分国，名成八阵图。（名成 一作：名高）江流石不转，遗恨失吞吴。",
    "title": "八阵图",
    "author": "杜甫",
    "book": "唐诗三百首",
    "dynasty": "唐代"
}, {
    "content": "床前明月光，疑是地上霜。举头望明月，低头思故乡。",
    "title": "静夜思",
    "author": "李白",
    "book": "唐诗三百首",
    "dynasty": "唐代"
}, {
    "content": "春眠不觉晓，处处闻啼鸟。夜来风雨声，花落知多少。",
    "title": "春晓",
    "author": "孟浩然",
    "book": "唐诗三百首",
    "dynasty": "唐代"
}, {
    "content": "岭外音书断，经冬复历春。近乡情更怯，不敢问来人。",
    "title": "渡汉江",
    "author": "宋之问",
    "book": "唐诗三百首",
    "dynasty": "唐代"
}, {
    "content": "美人卷珠帘，深坐颦蛾眉。(蛾眉 一作：蹙)但见泪痕湿，不知心恨谁。",
    "title": "怨情",
    "author": "李白",
    "book": "唐诗三百首",
    "dynasty": "唐代"
}, {
    "content": "千山鸟飞绝，万径人踪灭。孤舟蓑笠翁，独钓寒江雪。",
    "title": "江雪",
    "author": "柳宗元",
    "book": "唐诗三百首",
    "dynasty": "唐代"
}, {
    "content": "移舟泊烟渚，日暮客愁新。野旷天低树，江清月近人。",
    "title": "宿建德江",
    "author": "孟浩然",
    "book": "唐诗三百首",
    "dynasty": "唐代"
}, {
    "content": "怀君属秋夜，散步咏凉天。空山松子落，幽人应未眠。",
    "title": "秋夜寄邱员外 / 秋夜寄丘二十二员外",
    "author": "韦应物",
    "book": "唐诗三百首",
    "dynasty": "唐代"
}, {
    "content": "终南阴岭秀，积雪浮云端。林表明霁色，城中增暮寒。",
    "title": "终南望余雪",
    "author": "祖咏",
    "book": "唐诗三百首",
    "dynasty": "唐代"
}, {
    "content": "故国三千里，深宫二十年。一声何满子，双泪落君前。",
    "title": "宫词·故国三千里",
    "author": "张祜",
    "book": "唐诗三百首",
    "dynasty": "唐代"
}, {
    "content": "打起黄莺儿，莫教枝上啼。啼时惊妾梦，不得到辽西。",
    "title": "春怨 / 伊州歌",
    "author": "金昌绪",
    "book": "唐诗三百首",
    "dynasty": "唐代"
}, {
    "content": "松下问童子，言师采药去。只在此山中，云深不知处。",
    "title": "寻隐者不遇 / 孙革访羊尊师诗",
    "author": "贾岛",
    "book": "唐诗三百首",
    "dynasty": "唐代"
}, {
    "content": "归山深浅去，须尽丘壑美。莫学武陵人，暂游桃源里。",
    "title": "崔九欲往南山马上口号与别 / 留别王维 / 送崔九",
    "author": "裴迪",
    "book": "唐诗三百首",
    "dynasty": "唐代"
}, {
    "content": "苍苍竹林寺，杳杳钟声晚。荷笠带斜阳，青山独归远。(斜阳 一作：夕阳)",
    "title": "送灵澈上人",
    "author": "刘长卿",
    "book": "唐诗三百首",
    "dynasty": "唐代"
}, {
    "content": "泠泠七弦上，静听松风寒。(七弦  一作：七丝)古调虽自爱，今人多不弹。",
    "title": "听弹琴",
    "author": "刘长卿",
    "book": "唐诗三百首",
    "dynasty": "唐代"
}, {
    "content": "寒雨连江夜入吴，平明送客楚山孤。洛阳亲友如相问，一片冰心在玉壶。",
    "title": "芙蓉楼送辛渐",
    "author": "王昌龄",
    "book": "唐诗三百首",
    "dynasty": "唐代"
}, {
    "content": "昨夜裙带解，今朝蟢子飞。铅华不可弃，莫是藁砧归。",
    "title": "玉台体",
    "author": "权德舆",
    "book": "唐诗三百首",
    "dynasty": "唐代"
}, {
    "content": "北斗七星高，哥舒夜带刀。至今窥牧马，不敢过临洮。",
    "title": "哥舒歌",
    "author": "西鄙人",
    "book": "唐诗三百首",
    "dynasty": "唐代"
}, {
    "content": "闺中少妇不知愁，春日凝妆上翠楼。忽见陌头杨柳色，悔教夫婿觅封侯。",
    "title": "闺怨",
    "author": "王昌龄",
    "book": "唐诗三百首",
    "dynasty": "唐代"
}, {
    "content": "昨夜风开露井桃，未央前殿月轮高。 平阳歌舞新承宠，帘外春寒赐锦袍。",
    "title": "春宫曲",
    "author": "王昌龄",
    "book": "唐诗三百首",
    "dynasty": "唐代"
}, {
    "content": "独在异乡为异客，每逢佳节倍思亲。遥知兄弟登高处，遍插茱萸少一人。",
    "title": "九月九日忆山东兄弟",
    "author": "王维",
    "book": "唐诗三百首",
    "dynasty": "唐代"
}, {
    "content": "葡萄美酒夜光杯，欲饮琵琶马上催。醉卧沙场君莫笑，古来征战几人回？",
    "title": "凉州词二首·其一",
    "author": "王翰",
    "book": "唐诗三百首",
    "dynasty": "唐代"
}, {
    "content": "孤云将野鹤，岂向人间住。莫买沃洲山，时人已知处。",
    "title": "送方外上人 / 送上人",
    "author": "刘长卿",
    "book": "唐诗三百首",
    "dynasty": "唐代"
}, {
    "content": "寂寂花时闭院门，美人相并立琼轩。 含情欲说宫中事，鹦鹉前头不敢言。",
    "title": "宫词 / 宫中词",
    "author": "朱庆馀",
    "book": "唐诗三百首",
    "dynasty": "唐代"
}, {
    "content": "泪湿罗巾梦不成，夜深前殿按歌声。 红颜未老恩先断，斜倚薰笼坐到明。",
    "title": "后宫词",
    "author": "白居易",
    "book": "唐诗三百首",
    "dynasty": "唐代"
}, {
    "content": "洞房昨夜停红烛，待晓堂前拜舅姑。 妆罢低声问夫婿，画眉深浅入时无。",
    "title": "近试上张籍水部 / 近试上张水部 / 闺意献张水部",
    "author": "朱庆馀",
    "book": "唐诗三百首",
    "dynasty": "唐代"
}, {
    "content": "故人西辞黄鹤楼，烟花三月下扬州。孤帆远影碧空尽，唯见长江天际流。(唯 通：惟)",
    "title": "黄鹤楼送孟浩然之广陵",
    "author": "李白",
    "book": "唐诗三百首",
    "dynasty": "唐代"
}, {
    "content": "朝辞白帝彩云间，千里江陵一日还。两岸猿声啼不住，轻舟已过万重山。",
    "title": "早发白帝城 / 白帝下江陵",
    "author": "李白",
    "book": "唐诗三百首",
    "dynasty": "唐代"
}, {
    "content": "回乐峰前沙似雪，受降城外月如霜。(回乐 一作：回乐）不知何处吹芦管，一夜征人尽望乡。",
    "title": "夜上受降城闻笛",
    "author": "李益",
    "book": "唐诗三百首",
    "dynasty": "唐代"
}, {
    "content": "故园东望路漫漫，双袖龙钟泪不干。 马上相逢无纸笔，凭君传语报平安。",
    "title": "逢入京使",
    "author": "岑参",
    "book": "唐诗三百首",
    "dynasty": "唐代"
}, {
    "content": "宣室求贤访逐臣，贾生才调更无伦。可怜夜半虚前席，不问苍生问鬼神。",
    "title": "贾生",
    "author": "李商隐",
    "book": "唐诗三百首",
    "dynasty": "唐代"
}, {
    "content": "乘兴南游不戒严，九重谁省谏书函。 春风举国裁宫锦，半作障泥半作帆。",
    "title": "隋宫 / 隋堤",
    "author": "李商隐",
    "book": "唐诗三百首",
    "dynasty": "唐代"
}, {
    "content": "瑶池阿母绮窗开，黄竹歌声动地哀。 八骏日行三万里，穆王何事不重来。",
    "title": "瑶池",
    "author": "李商隐",
    "book": "唐诗三百首",
    "dynasty": "唐代"
}, {
    "content": "云母屏风烛影深，长河渐落晓星沉。嫦娥应悔偷灵药，碧海青天夜夜心。",
    "title": "嫦娥",
    "author": "李商隐",
    "book": "唐诗三百首",
    "dynasty": "唐代"
}, {
    "content": "君问归期未有期，巴山夜雨涨秋池。 何当共剪西窗烛，却话巴山夜雨时。",
    "title": "夜雨寄北",
    "author": "李商隐",
    "book": "唐诗三百首",
    "dynasty": "唐代"
}, {
    "content": "为有云屏无限娇，凤城寒尽怕春宵。 无端嫁得金龟婿，辜负香衾事早朝。",
    "title": "为有",
    "author": "李商隐",
    "book": "唐诗三百首",
    "dynasty": "唐代"
}, {
    "content": "岐王宅里寻常见，崔九堂前几度闻。 正是江南好风景，落花时节又逢君。",
    "title": "江南逢李龟年",
    "author": "杜甫",
    "book": "唐诗三百首",
    "dynasty": "唐代"
}, {
    "content": "嵩云秦树久离居，双鲤迢迢一纸书。 休问梁园旧宾客，茂陵秋雨病相如。",
    "title": "寄令狐郎中",
    "author": "李商隐",
    "book": "唐诗三百首",
    "dynasty": "唐代"
}, {
    "content": "青山隐隐水迢迢，秋尽江南草未凋。二十四桥明月夜，玉人何处教吹箫？",
    "title": "寄扬州韩绰判官",
    "author": "杜牧",
    "book": "唐诗三百首",
    "dynasty": "唐代"
}, {
    "content": "落魄江南载酒行，楚腰纤细掌中轻。(江南 一作：江湖；纤细 一作：肠断)十年一觉扬州梦，赢得青楼薄幸名。",
    "title": "遣怀",
    "author": "杜牧",
    "book": "唐诗三百首",
    "dynasty": "唐代"
}, {
    "content": "繁华事散逐香尘，流水无情草自春。日暮东风怨啼鸟，落花犹似坠楼人。",
    "title": "金谷园",
    "author": "杜牧",
    "book": "唐诗三百首",
    "dynasty": "唐代"
}, {
    "content": "娉娉袅袅十三余，豆蔻梢头二月初。春风十里扬州路，卷上珠帘总不如。多情却似总无情，唯觉樽前笑不成。蜡烛有心还惜别，替人垂泪到天明。",
    "title": "赠别二首",
    "author": "杜牧",
    "book": "唐诗三百首",
    "dynasty": "唐代"
}, {
    "content": "银烛秋光冷画屏，轻罗小扇扑流萤。天阶夜色凉如水，卧看牵牛织女星。(天阶 一作：天街；卧看 一作：坐看)",
    "title": "秋夕",
    "author": "杜牧",
    "book": "唐诗三百首",
    "dynasty": "唐代"
}, {
    "content": "清时有味是无能，闲爱孤云静爱僧。 欲把一麾江海去，乐游原上望昭陵。",
    "title": "将赴吴兴登乐游原一绝",
    "author": "杜牧",
    "book": "唐诗三百首",
    "dynasty": "唐代"
}, {
    "content": "折戟沉沙铁未销，自将磨洗认前朝。东风不与周郎便，铜雀春深锁二乔。",
    "title": "赤壁",
    "author": "杜牧",
    "book": "唐诗三百首",
    "dynasty": "唐代"
}, {
    "content": "烟笼寒水月笼沙，夜泊秦淮近酒家。商女不知亡国恨，隔江犹唱后庭花。",
    "title": "泊秦淮",
    "author": "杜牧",
    "book": "唐诗三百首",
    "dynasty": "唐代"
}, {
    "content": "岁岁金河复玉关，朝朝马策与刀环。 三春白雪归青冢，万里黄河绕黑山。",
    "title": "征人怨 / 征怨",
    "author": "柳中庸",
    "book": "唐诗三百首",
    "dynasty": "唐代"
}, {
    "content": "多情却似总无情，唯觉樽前笑不成。蜡烛有心还惜别，替人垂泪到天明。",
    "title": "赠别",
    "author": "杜牧",
    "book": "唐诗三百首",
    "dynasty": "唐代"
}, {
    "content": "谁谓伤心画不成，画人心逐世人情。 君看六幅南朝事，老木寒云满故城。",
    "title": "金陵图",
    "author": "韦庄",
    "book": "唐诗三百首",
    "dynasty": "唐代"
}, {
    "content": "独怜幽草涧边生，上有黄鹂深树鸣。 春潮带雨晚来急，野渡无人舟自横。",
    "title": "滁州西涧",
    "author": "韦应物",
    "book": "唐诗三百首",
    "dynasty": "唐代"
}, {
    "content": "隐隐飞桥隔野烟，石矶西畔问渔船。 桃花尽日随流水，洞在清溪何处边。",
    "title": "桃花溪",
    "author": "张旭",
    "book": "唐诗三百首",
    "dynasty": "唐代"
}, {
    "content": "别梦依依到谢家，小廊回合曲阑斜。多情只有春庭月，犹为离人照落花。",
    "title": "寄人",
    "author": "张泌",
    "book": "唐诗三百首",
    "dynasty": "唐代"
}, {
    "content": "金陵津渡小山楼，一宿行人自可愁。 潮落夜江斜月里，两三星火是瓜州。",
    "title": "题金陵渡",
    "author": "张祜",
    "book": "唐诗三百首",
    "dynasty": "唐代"
}, {
    "content": "禁门宫树月痕过，媚眼惟看宿鹭窠。斜拔玉钗灯影畔，剔开红焰救飞蛾。",
    "title": "赠内人",
    "author": "张祜",
    "book": "唐诗三百首",
    "dynasty": "唐代"
}, {
    "content": "日光斜照集灵台，红树花迎晓露开。 昨夜上皇新授箓，太真含笑入帘来。",
    "title": "集灵台·其一",
    "author": "张祜",
    "book": "唐诗三百首",
    "dynasty": "唐代"
}, {
    "content": "虢国夫人承主恩，平明骑马入宫门。却嫌脂粉污颜色，淡扫峨眉朝至尊。",
    "title": "集灵台·其二",
    "author": "张祜",
    "book": "唐诗三百首",
    "dynasty": "唐代"
}, {
    "content": "誓扫匈奴不顾身，五千貂锦丧胡尘。可怜无定河边骨，犹是春闺梦里人！(春闺 一作：深闺)",
    "title": "陇西行四首·其二",
    "author": "陈陶",
    "book": "唐诗三百首",
    "dynasty": "唐代"
}, {
    "content": "近寒食雨草萋萋，著麦苗风柳映堤。等是有家归未得，杜鹃休向耳边啼。",
    "title": "杂诗",
    "author": null,
    "book": "唐诗三百首",
    "dynasty": "唐代"
}, {
    "content": "少小离家老大回，乡音无改鬓毛衰。(鬓毛衰 一作：鬓毛催)儿童相见不相识，笑问客从何处来。",
    "title": "回乡偶书二首·其一",
    "author": "贺知章",
    "book": "唐诗三百首",
    "dynasty": "唐代"
}, {
    "content": "朱雀桥边野草花，乌衣巷口夕阳斜。 旧时王谢堂前燕，飞入寻常百姓家。",
    "title": "乌衣巷",
    "author": "刘禹锡",
    "book": "唐诗三百首",
    "dynasty": "唐代"
}, {
    "content": "月落乌啼霜满天，江枫渔火对愁眠。姑苏城外寒山寺，夜半钟声到客船。",
    "title": "枫桥夜泊 / 夜泊枫江",
    "author": "张继",
    "book": "唐诗三百首",
    "dynasty": "唐代"
}, {
    "content": "纱窗日落渐黄昏，金屋无人见泪痕。 寂寞空庭春欲晚，梨花满地不开门。",
    "title": "春怨",
    "author": "刘方平",
    "book": "唐诗三百首",
    "dynasty": "唐代"
}, {
    "content": "冰簟银床梦不成，碧天如水夜云轻。 雁声远过潇湘去，十二楼中月自明。",
    "title": "瑶瑟怨",
    "author": "温庭筠",
    "book": "唐诗三百首",
    "dynasty": "唐代"
}, {
    "content": "春城无处不飞花，寒食东风御柳斜。 日暮汉宫传蜡烛，轻烟散入五侯家。",
    "title": "寒食 / 寒食日即事",
    "author": "韩翃",
    "book": "唐诗三百首",
    "dynasty": "唐代"
}, {
    "content": "城阙辅三秦，风烟望五津。与君离别意，同是宦游人。海内存知己，天涯若比邻。无为在歧路，儿女共沾巾。",
    "title": "送杜少府之任蜀州 / 送杜少府之任蜀川",
    "author": "王勃",
    "book": "唐诗三百首",
    "dynasty": "唐代"
}, {
    "content": "玄宗回马杨妃死，云雨难忘日月新。终是圣明天子事，景阳宫井又何人。",
    "title": "马嵬坡",
    "author": "郑畋",
    "book": "唐诗三百首",
    "dynasty": "唐代"
}, {
    "content": "万壑树参天，千山响杜鹃。山中一夜雨，树杪百重泉。汉女输橦布，巴人讼芋田。文翁翻教授，不敢倚先贤。",
    "title": "送梓州李使君",
    "author": "王维",
    "book": "唐诗三百首",
    "dynasty": "唐代"
}, {
    "content": "长乐宫连上苑春，玉楼金殿艳歌新。 君门一入无由出，唯有宫莺得见人。",
    "title": "宫词",
    "author": "顾况",
    "book": "唐诗三百首",
    "dynasty": "唐代"
}, {
    "content": "楚塞三湘接，荆门九派通。江流天地外，山色有无中。 郡邑浮前浦，波澜动远空。襄阳好风日，留醉与山翁。",
    "title": "汉江临泛 / 汉江临眺",
    "author": "王维",
    "book": "唐诗三百首",
    "dynasty": "唐代"
}, {
    "content": "更深月色半人家，北斗阑干南斗斜。 今夜偏知春气暖，虫声新透绿窗纱。",
    "title": "月夜 / 夜月",
    "author": "刘方平",
    "book": "唐诗三百首",
    "dynasty": "唐代"
}, {
    "content": "太乙近天都，连山接海隅。白云回望合，青霭入看无。 分野中峰变，阴晴众壑殊。欲投人处宿，隔水问樵夫。",
    "title": "终南山",
    "author": "王维",
    "book": "唐诗三百首",
    "dynasty": "唐代"
}, {
    "content": "新妆宜面下朱楼，深锁春光一院愁。 行到中庭数花朵，蜻蜓飞上玉搔头。",
    "title": "和乐天春词 / 春词",
    "author": "刘禹锡",
    "book": "唐诗三百首",
    "dynasty": "唐代"
}, {
    "content": "中岁颇好道，晚家南山陲。兴来每独往，胜事空自知。行到水穷处，坐看云起时。偶然值林叟，谈笑无还期。",
    "title": "终南别业 / 初至山中 / 入山寄城中故人",
    "author": "王维",
    "book": "唐诗三百首",
    "dynasty": "唐代"
}, {
    "content": "晚年唯好静，万事不关心。自顾无长策，空知返旧林。 松风吹解带，山月照弹琴。君问穷通理，渔歌入浦深。",
    "title": "酬张少府",
    "author": "王维",
    "book": "唐诗三百首",
    "dynasty": "唐代"
}, {
    "content": "空山新雨后，天气晚来秋。明月松间照，清泉石上流。竹喧归浣女，莲动下渔舟。随意春芳歇，王孙自可留。",
    "title": "山居秋暝",
    "author": "王维",
    "book": "唐诗三百首",
    "dynasty": "唐代"
}, {
    "content": "清川带长薄，车马去闲闲。流水如有意，暮禽相与还。 荒城临古渡，落日满秋山。迢递嵩高下，归来且闭关。",
    "title": "归嵩山作",
    "author": "王维",
    "book": "唐诗三百首",
    "dynasty": "唐代"
}, {
    "content": "寒山转苍翠，秋水日潺湲。倚杖柴门外，临风听暮蝉。渡头馀落日，墟里上孤烟。(馀 一作 余)复值接舆醉，狂歌五柳前。",
    "title": "辋川闲居赠裴秀才迪",
    "author": "王维",
    "book": "唐诗三百首",
    "dynasty": "唐代"
}, {
    "content": "客路青山外，行舟绿水前。(青山外 一作：青山下)潮平两岸阔，风正一帆悬。海日生残夜，江春入旧年。乡书何处达？归雁洛阳边。",
    "title": "次北固山下",
    "author": "王湾",
    "book": "唐诗三百首",
    "dynasty": "唐代"
}, {
    "content": "碧阑干外绣帘垂，猩血屏风画折枝。 八尺龙须方锦褥，已凉天气未寒时。",
    "title": "已凉",
    "author": "韩偓",
    "book": "唐诗三百首",
    "dynasty": "唐代"
}, {
    "content": "不知香积寺，数里入云峰。古木无人径，深山何处钟。泉声咽危石，日色冷青松。薄暮空潭曲，安禅制毒龙。",
    "title": "过香积寺",
    "author": "王维",
    "book": "唐诗三百首",
    "dynasty": "唐代"
}, {
    "content": "离离原上草，一岁一枯荣。野火烧不尽，春风吹又生。远芳侵古道，晴翠接荒城。又送王孙去，萋萋满别情。",
    "title": "草 / 赋得古原草送别",
    "author": "白居易",
    "book": "唐诗三百首",
    "dynasty": "唐代"
}, {
    "content": "故人江海别，几度隔山川。乍见翻疑梦，相悲各问年。孤灯寒照雨，深竹暗浮烟。更有明朝恨，离杯惜共传。",
    "title": "云阳馆与韩绅宿别",
    "author": "司空曙",
    "book": "唐诗三百首",
    "dynasty": "唐代"
}, {
    "content": "静夜四无邻，荒居旧业贫。雨中黄叶树，灯下白头人。以我独沉久，愧君相见频。平生自有分，况是蔡家亲。",
    "title": "喜外弟卢纶见宿",
    "author": "司空曙",
    "book": "唐诗三百首",
    "dynasty": "唐代"
}, {
    "content": "世乱同南去，时清独北还。他乡生白发，旧国见青山。 晓月过残垒，繁星宿故关。寒禽与衰草，处处伴愁颜。",
    "title": "贼平后送人北归",
    "author": "司空曙",
    "book": "唐诗三百首",
    "dynasty": "唐代"
}, {
    "content": "阳月南飞雁，传闻至此回。我行殊未已，何日复归来。 江静潮初落，林昏瘴不开。明朝望乡处，应见陇头梅。",
    "title": "题大庾岭北驿",
    "author": "宋之问",
    "book": "唐诗三百首",
    "dynasty": "唐代"
}, {
    "content": "蜀僧抱绿绮，西下峨眉峰。为我一挥手，如听万壑松。 客心洗流水，馀响入霜钟。不觉碧山暮，秋云暗几重。",
    "title": "听蜀僧濬弹琴 / 听蜀僧浚弹琴",
    "author": "李白",
    "book": "唐诗三百首",
    "dynasty": "唐代"
}, {
    "content": "牛渚西江夜，青天无片云。登舟望秋月，空忆谢将军。余亦能高咏，斯人不可闻。明朝挂帆席，枫叶落纷纷。(挂帆 一作：去)",
    "title": "夜泊牛渚怀古",
    "author": "李白",
    "book": "唐诗三百首",
    "dynasty": "唐代"
}, {
    "content": "吾爱孟夫子，风流天下闻。红颜弃轩冕，白首卧松云。 醉月频中圣，迷花不事君。高山安可仰，徒此揖清芬。",
    "title": "赠孟浩然",
    "author": "李白",
    "book": "唐诗三百首",
    "dynasty": "唐代"
}, {
    "content": "渡远荆门外，来从楚国游。山随平野尽，江入大荒流。月下飞天镜，云生结海楼。仍怜故乡水，万里送行舟。",
    "title": "渡荆门送别",
    "author": "李白",
    "book": "唐诗三百首",
    "dynasty": "唐代"
}, {
    "content": "十年离乱后，长大一相逢。问姓惊初见，称名忆旧容。别来沧海事，语罢暮天钟。明日巴陵道，秋山又几重。",
    "title": "喜见外弟又言别",
    "author": "李益",
    "book": "唐诗三百首",
    "dynasty": "唐代"
}, {
    "content": "联步趋丹陛，分曹限紫微。晓随天仗入，暮惹御香归。 白发悲花落，青云羡鸟飞。圣朝无阙事，自觉谏书稀。",
    "title": "寄左省杜拾遗",
    "author": "岑参",
    "book": "唐诗三百首",
    "dynasty": "唐代"
}, {
    "content": "青山横北郭，白水绕东城。此地一为别，孤蓬万里征。浮云游子意，落日故人情。挥手自兹去，萧萧班马鸣。",
    "title": "送友人",
    "author": "李白",
    "book": "唐诗三百首",
    "dynasty": "唐代"
}, {
    "content": "客去波平槛，蝉休露满枝。永怀当此节，倚立自移时。 北斗兼春远，南陵寓使迟。天涯占梦数，疑误有新知。",
    "title": "凉思",
    "author": "李商隐",
    "book": "唐诗三百首",
    "dynasty": "唐代"
}, {
    "content": "残阳西入崦，茅屋访孤僧。落叶人何在，寒云路几层。 独敲初夜磬，闲倚一枝藤。世界微尘里，吾宁爱与憎。",
    "title": "北青萝",
    "author": "李商隐",
    "book": "唐诗三百首",
    "dynasty": "唐代"
}, {
    "content": "本以高难饱，徒劳恨费声。五更疏欲断，一树碧无情。 薄宦梗犹泛，故园芜已平。烦君最相警，我亦举家清。",
    "title": "蝉",
    "author": "李商隐",
    "book": "唐诗三百首",
    "dynasty": "唐代"
}, {
    "content": "凄凉宝剑篇，羁泊欲穷年。黄叶仍风雨，青楼自管弦。新知遭薄俗，旧好隔良缘。心断新丰酒，销愁斗几千。",
    "title": "风雨",
    "author": "李商隐",
    "book": "唐诗三百首",
    "dynasty": "唐代"
}, {
    "content": "昔闻洞庭水，今上岳阳楼。吴楚东南坼，乾坤日夜浮。亲朋无一字，老病有孤舟。戎马关山北，凭轩涕泗流。",
    "title": "登岳阳楼",
    "author": "杜甫",
    "book": "唐诗三百首",
    "dynasty": "唐代"
}, {
    "content": "高阁客竟去，小园花乱飞。参差连曲陌，迢递送斜晖。 肠断未忍扫，眼穿仍欲归。芳心向春尽，所得是沾衣。",
    "title": "落花",
    "author": "李商隐",
    "book": "唐诗三百首",
    "dynasty": "唐代"
}, {
    "content": "远送从此别，青山空复情。几时杯重把，昨夜月同行。 列郡讴歌惜，三朝出入荣。江村独归处，寂寞养残生。",
    "title": "奉济驿重送严公四韵",
    "author": "杜甫",
    "book": "唐诗三百首",
    "dynasty": "唐代"
}, {
    "content": "今夜鄜州月，闺中只独看。遥怜小儿女，未解忆长安。 香雾云鬟湿，清辉玉臂寒。何时倚虚幌，双照泪痕干。",
    "title": "月夜",
    "author": "杜甫",
    "book": "唐诗三百首",
    "dynasty": "唐代"
}, {
    "content": "凉风起天末，君子意如何。鸿雁几时到，江湖秋水多。文章憎命达，魑魅喜人过。应共冤魂语，投诗赠汨罗。",
    "title": "天末怀李白",
    "author": "杜甫",
    "book": "唐诗三百首",
    "dynasty": "唐代"
}, {
    "content": "细草微风岸，危樯独夜舟。星垂平野阔，月涌大江流。名岂文章著，官应老病休。飘飘何所似，天地一沙鸥。",
    "title": "旅夜书怀",
    "author": "杜甫",
    "book": "唐诗三百首",
    "dynasty": "唐代"
}, {
    "content": "此道昔归顺，西郊胡正繁。至今残破胆，应有未招魂。 近得归京邑，移官岂至尊。无才日衰老，驻马望千门。",
    "title": "至德二载甫自京金光门出问道归凤翔乾元初…有悲往事",
    "author": "杜甫",
    "book": "唐诗三百首",
    "dynasty": "唐代"
}, {
    "content": "戍鼓断人行，边秋一雁声。(边秋 一作:秋边)露从今夜白，月是故乡明。有弟皆分散，无家问死生。寄书长不达，况乃未休兵。",
    "title": "月夜忆舍弟",
    "author": "杜甫",
    "book": "唐诗三百首",
    "dynasty": "唐代"
}, {
    "content": "他乡复行役，驻马别孤坟。近泪无干土，低空有断云。 对棋陪谢傅，把剑觅徐君。唯见林花落，莺啼送客闻。",
    "title": "别房太尉墓",
    "author": "杜甫",
    "book": "唐诗三百首",
    "dynasty": "唐代"
}, {
    "content": "国破山河在，城春草木深。感时花溅泪，恨别鸟惊心。烽火连三月，家书抵万金。白头搔更短，浑欲不胜簪。",
    "title": "春望",
    "author": "杜甫",
    "book": "唐诗三百首",
    "dynasty": "唐代"
}, {
    "content": "旅馆无良伴，凝情自悄然。寒灯思旧事，断雁警愁眠。远梦归侵晓，家书到隔年。沧江好烟月，门系钓鱼船。",
    "title": "旅宿",
    "author": "杜牧",
    "book": "唐诗三百首",
    "dynasty": "唐代"
}, {
    "content": "早被婵娟误，欲妆临镜慵。承恩不在貌，教妾若为容。 风暖鸟声碎，日高花影重。年年越溪女，相忆采芙蓉。",
    "title": "春宫怨",
    "author": "杜荀鹤",
    "book": "唐诗三百首",
    "dynasty": "唐代"
}, {
    "content": "独有宦游人，偏惊物候新。云霞出海曙，梅柳渡江春。淑气催黄鸟，晴光转绿蘋。忽闻歌古调，归思欲沾巾。",
    "title": "和晋陵陆丞早春游望",
    "author": "杜审言",
    "book": "唐诗三百首",
    "dynasty": "唐代"
}, {
    "content": "花隐掖垣暮，啾啾栖鸟过。星临万户动，月傍九霄多。 不寝听金钥，因风想玉珂。明朝有封事，数问夜如何。",
    "title": "春宿左省",
    "author": "杜甫",
    "book": "唐诗三百首",
    "dynasty": "唐代"
}, {
    "content": "山暝闻猿愁，沧江急夜流。风鸣两岸叶，月照一孤舟。 建德非吾土，维扬忆旧游。还将两行泪，遥寄海西头。",
    "title": "宿桐庐江寄广陵旧游",
    "author": "孟浩然",
    "book": "唐诗三百首",
    "dynasty": "唐代"
}, {
    "content": "木落雁南度，北风江上寒。我家襄水曲，遥隔楚云端。乡泪客中尽，孤帆天际看。(孤帆 一作：归帆)迷津欲有问，平海夕漫漫。",
    "title": "早寒江上有怀 / 早寒有怀 / 江上思归",
    "author": "孟浩然",
    "book": "唐诗三百首",
    "dynasty": "唐代"
}, {
    "content": "寂寂竟何待，朝朝空自归。欲寻芳草去，惜与故人违。当路谁相假，知音世所稀。只应守寂寞，还掩故园扉。",
    "title": "留别王侍御维 / 留别王维",
    "author": "孟浩然",
    "book": "唐诗三百首",
    "dynasty": "唐代"
}, {
    "content": "北阙休上书，南山归敝庐。不才明主弃，多病故人疏。 白发催年老，青阳逼岁除。永怀愁不寐，松月夜窗虚。",
    "title": "岁暮归南山 / 归故园作 / 归终南山",
    "author": "孟浩然",
    "book": "唐诗三百首",
    "dynasty": "唐代"
}, {
    "content": "故人具鸡黍，邀我至田家。绿树村边合，青山郭外斜。开轩面场圃，把酒话桑麻。待到重阳日，还来就菊花。",
    "title": "过故人庄",
    "author": "孟浩然",
    "book": "唐诗三百首",
    "dynasty": "唐代"
}, {
    "content": "一丘常欲卧，三径苦无资。北土非吾愿，东林怀我师。黄金燃桂尽，壮志逐年衰。日夕凉风至，闻蝉但益悲。",
    "title": "秦中感秋寄远上人 / 秦中寄远上人",
    "author": "孟浩然",
    "book": "唐诗三百首",
    "dynasty": "唐代"
}, {
    "content": "八月湖水平，涵虚混太清。气蒸云梦泽，波撼岳阳城。 欲济无舟楫，端居耻圣明。坐观垂钓者，徒有羡鱼情。",
    "title": "望洞庭湖赠张丞相 / 临洞庭",
    "author": "孟浩然",
    "book": "唐诗三百首",
    "dynasty": "唐代"
}, {
    "content": "闻道黄龙戍，频年不解兵。可怜闺里月，长在汉家营。少妇今春意，良人昨夜情。谁能将旗鼓，一为取龙城。",
    "title": "杂诗三首·其三",
    "author": "沈佺期",
    "book": "唐诗三百首",
    "dynasty": "唐代"
}, {
    "content": "人事有代谢，往来成古今。江山留胜迹，我辈复登临。水落鱼梁浅，天寒梦泽深。羊公碑尚在，读罢泪沾襟。(尚在 一作：字在)",
    "title": "与诸子登岘山",
    "author": "孟浩然",
    "book": "唐诗三百首",
    "dynasty": "唐代"
}, {
    "content": "清瑟怨遥夜，绕弦风雨哀。孤灯闻楚角，残月下章台。 芳草已云暮，故人殊未来。乡书不可寄，秋雁又南回。",
    "title": "章台夜思",
    "author": "韦庄",
    "book": "唐诗三百首",
    "dynasty": "唐代"
}, {
    "content": "江汉曾为客，相逢每醉还。浮云一别后，流水十年间。欢笑情如旧，萧疏鬓已斑。何因不归去？淮上有秋山。",
    "title": "淮上喜会梁川故人 / 淮上喜会梁州故人",
    "author": "韦应物",
    "book": "唐诗三百首",
    "dynasty": "唐代"
}, {
    "content": "楚江微雨里，建业暮钟时。漠漠帆来重，冥冥鸟去迟。 海门深不见，浦树远含滋。相送情无限，沾襟比散丝。",
    "title": "赋得暮雨送李胄 / 赋得暮雨送李曹",
    "author": "韦应物",
    "book": "唐诗三百首",
    "dynasty": "唐代"
}, {
    "content": "夫子何为者，栖栖一代中。地犹鄹氏邑，宅即鲁王宫。 叹凤嗟身否，伤麟怨道穷。今看两楹奠，当与梦时同。",
    "title": "经邹鲁祭孔子而叹之",
    "author": "李隆基",
    "book": "唐诗三百首",
    "dynasty": "唐代"
}, {
    "content": "灞原风雨定，晚见雁行频。落叶他乡树，寒灯独夜人。空园白露滴，孤壁野僧邻。寄卧郊扉久，何年致此身。",
    "title": "灞上秋居",
    "author": "马戴",
    "book": "唐诗三百首",
    "dynasty": "唐代"
}, {
    "content": "露气寒光集，微阳下楚丘。猿啼洞庭树，人在木兰舟。广泽生明月，苍山夹乱流。云中君不见，竟夕自悲秋。",
    "title": "楚江怀古三首·其一",
    "author": "马戴",
    "book": "唐诗三百首",
    "dynasty": "唐代"
}, {
    "content": "林卧愁春尽，搴帷览物华。忽逢青鸟使，邀入赤松家。 丹灶初开火，仙桃正落花。童颜若可驻，何惜醉流霞。",
    "title": "清明日宴梅道士房 / 宴梅道士山房",
    "author": "孟浩然",
    "book": "唐诗三百首",
    "dynasty": "唐代"
}, {
    "content": "迢递三巴路，羁危万里身。乱山残雪夜，孤烛异乡人。渐与骨肉远，转于僮仆亲。那堪正飘泊，明日岁华新。",
    "title": "除夜 / 巴山道中除夜书怀 / 除夜有怀",
    "author": "崔涂",
    "book": "唐诗三百首",
    "dynasty": "唐代"
}, {
    "content": "几行归塞尽，念尔独何之。暮雨相呼失，寒塘欲下迟。渚云低暗度，关月冷相随。未必逢矰缴，孤飞自可疑。",
    "title": "孤雁二首·其二",
    "author": "崔涂",
    "book": "唐诗三百首",
    "dynasty": "唐代"
}, {
    "content": "清晨入古寺，初日照高林。竹径通幽处，禅房花木深。山光悦鸟性，潭影空人心。万籁此都寂，但余钟磬音。(版本一)清晨入古寺，初日照高林。曲径通幽处，禅房花木深。山光悦鸟性，潭影空人心。万籁此俱寂，惟余钟磬音。(版本二)清晨入古寺，初日照高林。竹径通幽处，禅房花木深。山光悦鸟性，潭影空人心。万籁此俱寂，但余钟磬音。(版本三)清晨入古寺，初日照高林。曲径通幽处，禅房花木深。山光悦鸟性，潭影空人心。万籁此俱寂，但余钟磬音。(版本四)",
    "title": "题破山寺后禅院",
    "author": "常建",
    "book": "唐诗三百首",
    "dynasty": "唐代"
}, {
    "content": "海上生明月，天涯共此时。情人怨遥夜，竟夕起相思。灭烛怜光满，披衣觉露滋。不堪盈手赠，还寝梦佳期。",
    "title": "望月怀远 / 望月怀古",
    "author": "张九龄",
    "book": "唐诗三百首",
    "dynasty": "唐代"
}, {
    "content": "调角断清秋，征人倚戍楼。春风对青冢，白日落梁州。 大汉无兵阻，穷边有客游。蕃情似此水，长愿向南流。",
    "title": "书边事",
    "author": "张乔",
    "book": "唐诗三百首",
    "dynasty": "唐代"
}, {
    "content": "前年伐月支，城上没全师。蕃汉断消息，死生长别离。 无人收废帐，归马识残旗。欲祭疑君在，天涯哭此时。",
    "title": "没蕃故人",
    "author": "张籍",
    "book": "唐诗三百首",
    "dynasty": "唐代"
}, {
    "content": "乡心新岁切，天畔独潸然。老至居人下，春归在客先。 岭猿同旦暮，江柳共风烟。已似长沙傅，从今又几年。",
    "title": "新年作",
    "author": "刘长卿",
    "book": "唐诗三百首",
    "dynasty": "唐代"
}, {
    "content": "红叶晚萧萧，长亭酒一瓢。残云归太华，疏雨过中条。 树色随山迥，河声入海遥。帝乡明日到，犹自梦渔樵。",
    "title": "秋日赴阙题潼关驿楼 / 行次潼关逢魏扶东归",
    "author": "许浑",
    "book": "唐诗三百首",
    "dynasty": "唐代"
}, {
    "content": "一路经行处，莓苔见履痕。白云依静渚，春草闭闲门。 过雨看松色，随山到水源。溪花与禅意，相对亦忘言。",
    "title": "寻南溪常山道人隐居 / 寻南溪常道士",
    "author": "刘长卿",
    "book": "唐诗三百首",
    "dynasty": "唐代"
}, {
    "content": "荒戍落黄叶，浩然离故关。高风汉阳渡，初日郢门山。 江上几人在，天涯孤棹还。何当重相见，尊酒慰离颜。",
    "title": "送人东游",
    "author": "温庭筠",
    "book": "唐诗三百首",
    "dynasty": "唐代"
}, {
    "content": "古台摇落后，秋日望乡心。野寺人来少，云峰水隔深。夕阳依旧垒，寒磬满空林。惆怅南朝事，长江独至今。",
    "title": "秋日登吴公台上寺远眺",
    "author": "刘长卿",
    "book": "唐诗三百首",
    "dynasty": "唐代"
}, {
    "content": "遥夜泛清瑟，西风生翠萝。残萤栖玉露，早雁拂金河。高树晓还密，远山晴更多。淮南一叶下，自觉洞庭波。",
    "title": "早秋三首·其一",
    "author": "许浑",
    "book": "唐诗三百首",
    "dynasty": "唐代"
}, {
    "content": "移家虽带郭，野径入桑麻。近种篱边菊，秋来未著花。 扣门无犬吠，欲去问西家。报道山中去，归时每日斜。",
    "title": "寻陆鸿渐不遇",
    "author": "皎然",
    "book": "唐诗三百首",
    "dynasty": "唐代"
}, {
    "content": "望君烟水阔，挥手泪沾巾。飞鸟没何处，青山空向人。长江一帆远，落日五湖春。谁见汀洲上，相思愁白蘋。",
    "title": "饯别王十一南游",
    "author": "刘长卿",
    "book": "唐诗三百首",
    "dynasty": "唐代"
}, {
    "content": "天地英雄气，千秋尚凛然。势分三足鼎，业复五铢钱。 得相能开国，生儿不象贤。凄凉蜀故妓，来舞魏宫前。",
    "title": "蜀先主庙",
    "author": "刘禹锡",
    "book": "唐诗三百首",
    "dynasty": "唐代"
}, {
    "content": "故关衰草遍，离别自堪悲。(自堪悲 一作：正堪悲)路出寒云外，人归暮雪时。少孤为客早，多难识君迟。掩泪空相向，风尘何处期。",
    "title": "李端公 / 送李端",
    "author": "卢纶",
    "book": "唐诗三百首",
    "dynasty": "唐代"
}, {
    "content": "道由白云尽，春与青溪长。时有落花至，远随流水香。 闲门向山路，深柳读书堂。幽映每白日，清辉照衣裳。",
    "title": "阙题",
    "author": "刘昚虚",
    "book": "唐诗三百首",
    "dynasty": "唐代"
}, {
    "content": "上国随缘住，来途若梦行。浮天沧海远，去世法舟轻。水月通禅寂，鱼龙听梵声。惟怜一灯影，万里眼中明。",
    "title": "送僧归日本",
    "author": "钱起",
    "book": "唐诗三百首",
    "dynasty": "唐代"
}, {
    "content": "泉壑带茅茨，云霞生薜帷。竹怜新雨后，山爱夕阳时。 闲鹭栖常早，秋花落更迟。家童扫萝径，昨与故人期。",
    "title": "谷口书斋寄杨补阙",
    "author": "钱起",
    "book": "唐诗三百首",
    "dynasty": "唐代"
}, {
    "content": "流落征南将，曾驱十万师。罢归无旧业，老去恋明时。独立三边静，轻生一剑知。茫茫江汉上，日暮欲何之。",
    "title": "送李中丞之襄州 / 送李中丞归汉阳别业",
    "author": "刘长卿",
    "book": "唐诗三百首",
    "dynasty": "唐代"
}, {
    "content": "西陆蝉声唱，南冠客思深。(客思深 一作：客思侵)不堪玄鬓影，来对白头吟。(不堪 一作：那堪)露重飞难进，风多响易沉。无人信高洁，谁为表予心？",
    "title": "咏蝉 / 在狱咏蝉",
    "author": "骆宾王",
    "book": "唐诗三百首",
    "dynasty": "唐代"
}, {
    "content": "昔日戏言身后意，今朝都到眼前来。(身后意 一作：身后事)衣裳已施行看尽，针线犹存未忍开。尚想旧情怜婢仆，也曾因梦送钱财。诚知此恨人人有，贫贱夫妻百事哀。",
    "title": "遣悲怀三首·其二",
    "author": "元稹",
    "book": "唐诗三百首",
    "dynasty": "唐代"
}, {
    "content": "天秋月又满，城阙夜千重。还作江南会，翻疑梦里逢。 风枝惊暗鹊，露草覆寒蛩。羁旅长堪醉，相留畏晓钟。",
    "title": "客夜与故人偶集 / 江乡故人偶集客舍",
    "author": "戴叔伦",
    "book": "唐诗三百首",
    "dynasty": "唐代"
}, {
    "content": "闲坐悲君亦自悲，百年多是几多时。邓攸无子寻知命，潘岳悼亡犹费词。同穴窅冥何所望，他生缘会更难期。惟将终夜常开眼，报答平生未展眉。",
    "title": "遣悲怀三首·其三",
    "author": "元稹",
    "book": "唐诗三百首",
    "dynasty": "唐代"
}, {
    "content": "洞门高阁霭馀辉，桃李阴阴柳絮飞。禁里疏钟官舍晚，省中啼鸟吏人稀。晨摇玉佩趋金殿，夕奉天书拜琐闱。强欲从君无那老，将因卧病解朝衣。",
    "title": "酬郭给事",
    "author": "王维",
    "book": "唐诗三百首",
    "dynasty": "唐代"
}, {
    "content": "长簟迎风早，空城澹月华。星河秋一雁，砧杵夜千家。 节候看应晚，心期卧亦赊。向来吟秀句，不觉已鸣鸦。",
    "title": "酬程延秋夜即事见赠",
    "author": "韩翃",
    "book": "唐诗三百首",
    "dynasty": "唐代"
}, {
    "content": "谢公最小偏怜女，自嫁黔娄百事乖。顾我无衣搜荩箧，泥他沽酒拔金钗。(荩箧 一作：画箧)野蔬充膳甘长藿，落叶添薪仰古槐。今日俸钱过十万，与君营奠复营斋。",
    "title": "遣悲怀三首·其一",
    "author": "元稹",
    "book": "唐诗三百首",
    "dynasty": "唐代"
}, {
    "content": "积雨空林烟火迟，蒸藜炊黍饷东菑。漠漠水田飞白鹭，阴阴夏木啭黄鹂。山中习静观朝槿，松下清斋折露葵。野老与人争席罢，海鸥何事更相疑。",
    "title": "积雨辋川庄作 / 秋归辋川庄作",
    "author": "王维",
    "book": "唐诗三百首",
    "dynasty": "唐代"
}, {
    "content": "时难年荒世业空，弟兄羁旅各西东。田园寥落干戈后，骨肉流离道路中。吊影分为千里雁，辞根散作九秋蓬。共看明月应垂泪，一夜乡心五处同。",
    "title": "望月有感",
    "author": "白居易",
    "book": "唐诗三百首",
    "dynasty": "唐代"
}, {
    "content": "鸡鸣紫陌曙光寒，莺啭皇州春色阑。金阙晓钟开万户，玉阶仙仗拥千官。花迎剑珮星初落，柳拂旌旗露未干。独有凤凰池上客，阳春一曲和皆难。",
    "title": "奉和中书舍人贾至早朝大明宫",
    "author": "岑参",
    "book": "唐诗三百首",
    "dynasty": "唐代"
}, {
    "content": "五夜漏声催晓箭，九重春色醉仙桃。旌旗日暖龙蛇动，宫殿风微燕雀高。朝罢香烟携满袖，诗成珠玉在挥毫。欲知世掌丝纶美，池上于今有凤毛。",
    "title": "奉和贾至舍人早朝大明宫",
    "author": "杜甫",
    "book": "唐诗三百首",
    "dynasty": "唐代"
}, {
    "content": "渭水自萦秦塞曲，黄山旧绕汉宫斜。銮舆迥出千门柳，阁道回看上苑花。云里帝城双凤阙，雨中春树万人家。为乘阳气行时令，不是宸游玩物华。",
    "title": "奉和圣制从蓬莱向兴庆阁道中留春雨中春望之作应制",
    "author": "王维",
    "book": "唐诗三百首",
    "dynasty": "唐代"
}, {
    "content": "凤凰台上凤凰游，凤去台空江自流。吴宫花草埋幽径，晋代衣冠成古丘。三山半落青天外，二水中分白鹭洲。(二水 一作：一水)总为浮云能蔽日，长安不见使人愁。",
    "title": "登金陵凤凰台",
    "author": "李白",
    "book": "唐诗三百首",
    "dynasty": "唐代"
}, {
    "content": "重帏深下莫愁堂，卧后清宵细细长。神女生涯原是梦，小姑居处本无郎。风波不信菱枝弱，月露谁教桂叶香。直道相思了无益，未妨惆怅是清狂。",
    "title": "无题·重帏深下莫愁堂",
    "author": "李商隐",
    "book": "唐诗三百首",
    "dynasty": "唐代"
}, {
    "content": "相见时难别亦难，东风无力百花残。春蚕到死丝方尽，蜡炬成灰泪始干。晓镜但愁云鬓改，夜吟应觉月光寒。蓬山此去无多路，青鸟殷勤为探看。(蓬山 一作：蓬莱)",
    "title": "无题·相见时难别亦难",
    "author": "李商隐",
    "book": "唐诗三百首",
    "dynasty": "唐代"
}, {
    "content": "凤尾香罗薄几重，碧文圆顶夜深缝。扇裁月魄羞难掩，车走雷声语未通。曾是寂寥金烬暗，断无消息石榴红。斑骓只系垂杨岸，何处西南任好风。",
    "title": "无题·凤尾香罗薄几重",
    "author": "李商隐",
    "book": "唐诗三百首",
    "dynasty": "唐代"
}, {
    "content": "飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰！",
    "title": "无题·飒飒东风细雨来",
    "author": "李商隐",
    "book": "唐诗三百首",
    "dynasty": "唐代"
}, {
    "content": "来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重！",
    "title": "无题·来是空言去绝踪",
    "author": "李商隐",
    "book": "唐诗三百首",
    "dynasty": "唐代"
}, {
    "content": "锦瑟无端五十弦，一弦一柱思华年。庄生晓梦迷蝴蝶，望帝春心托杜鹃。沧海月明珠有泪，蓝田日暖玉生烟。此情可待成追忆，只是当时已惘然。",
    "title": "锦瑟",
    "author": "李商隐",
    "book": "唐诗三百首",
    "dynasty": "唐代"
}, {
    "content": "昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。",
    "title": "无题·昨夜星辰昨夜风",
    "author": "李商隐",
    "book": "唐诗三百首",
    "dynasty": "唐代"
}, {
    "content": "猿鸟犹疑畏简书，风云常为护储胥。徒令上将挥神笔，终见降王走传车。管乐有才原不忝，关张无命欲何如？他年锦里经祠庙，梁父吟成恨有余。",
    "title": "筹笔驿",
    "author": "李商隐",
    "book": "唐诗三百首",
    "dynasty": "唐代"
}, {
    "content": "怅卧新春白袷衣，白门寥落意多违。红楼隔雨相望冷，珠箔飘灯独自归。远路应悲春晼晚，残霄犹得梦依稀。玉珰缄札何由达，万里云罗一雁飞。",
    "title": "春雨",
    "author": "李商隐",
    "book": "唐诗三百首",
    "dynasty": "唐代"
}, {
    "content": "朝闻游子唱离歌，昨夜微霜初渡河。鸿雁不堪愁里听，云山况是客中过。关城树色催寒近，御苑砧声向晚多。(色 一作：曙)莫见长安行乐处，空令岁月易蹉跎。",
    "title": "送魏万之京",
    "author": "李颀",
    "book": "唐诗三百首",
    "dynasty": "唐代"
}, {
    "content": "群山万壑赴荆门，生长明妃尚有村。一去紫台连朔漠，独留青冢向黄昏。画图省识春风面，环佩空归夜月魂。(夜月 一作：月夜 环 一作：环)千载琵琶作胡语，分明怨恨曲中论。",
    "title": "咏怀古迹五首·其三",
    "author": "杜甫",
    "book": "唐诗三百首",
    "dynasty": "唐代"
}, {
    "content": "紫泉宫殿锁烟霞，欲取芜城作帝家。玉玺不缘归日角，锦帆应是到天涯。于今腐草无萤火，终古垂杨有暮鸦。地下若逢陈后主，岂宜重问后庭花。",
    "title": "隋宫",
    "author": "李商隐",
    "book": "唐诗三百首",
    "dynasty": "唐代"
}, {
    "content": "蜀主窥吴幸三峡，崩年亦在永安宫。翠华想像空山里，玉殿虚无野寺中。古庙杉松巢水鹤，岁时伏腊走村翁。武侯祠堂常邻近，一体君臣祭祀同。",
    "title": "咏怀古迹五首·其四",
    "author": "杜甫",
    "book": "唐诗三百首",
    "dynasty": "唐代"
}, {
    "content": "岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭几家闻战伐，夷歌数处起渔樵。卧龙跃马终黄土，人事依依漫寂寥。(版本一)岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭千家闻战伐，夷歌数处起渔樵。卧龙跃马终黄土，人事音书漫寂寥。(版本二)",
    "title": "阁夜",
    "author": "杜甫",
    "book": "唐诗三百首",
    "dynasty": "唐代"
}, {
    "content": "清秋幕府井梧寒，独宿江城蜡炬残。永夜角声悲自语，中天月色好谁看。风尘荏苒音书绝，关塞萧条行路难。已忍伶俜十年事，强移栖息一枝安。",
    "title": "宿府",
    "author": "杜甫",
    "book": "唐诗三百首",
    "dynasty": "唐代"
}, {
    "content": "摇落深知宋玉悲，风流儒雅亦吾师。怅望千秋一洒泪，萧条异代不同时。江山故宅空文藻，云雨荒台岂梦思。最是楚宫俱泯灭，舟人指点到今疑。",
    "title": "咏怀古迹五首·其二",
    "author": "杜甫",
    "book": "唐诗三百首",
    "dynasty": "唐代"
}, {
    "content": "诸葛大名垂宇宙，宗臣遗像肃清高。三分割据纡筹策，万古云霄一羽毛。伯仲之间见伊吕，指挥若定失萧曹。运移汉祚终难复，志决身歼军务劳。",
    "title": "咏怀古迹五首·其五",
    "author": "杜甫",
    "book": "唐诗三百首",
    "dynasty": "唐代"
}, {
    "content": "花近高楼伤客心，万方多难此登临。锦江春色来天地，玉垒浮云变古今。北极朝廷终不改，西山寇盗莫相侵。可怜后主还祠庙，日暮聊为《梁甫吟》。(梁甫 一作：梁父)",
    "title": "登楼",
    "author": "杜甫",
    "book": "唐诗三百首",
    "dynasty": "唐代"
}, {
    "content": "剑外忽传收蓟北，初闻涕泪满衣裳。却看妻子愁何在，漫卷诗书喜欲狂。白日放歌须纵酒，青春作伴好还乡。即从巴峡穿巫峡，便下襄阳向洛阳。",
    "title": "闻官军收河南河北",
    "author": "杜甫",
    "book": "唐诗三百首",
    "dynasty": "唐代"
}, {
    "content": "西山白雪三城戍，南浦清江万里桥。海内风尘诸弟隔，天涯涕泪一身遥。惟将迟暮供多病，未有涓埃答圣朝。(惟 通：唯)跨马出郊时极目，不堪人事日萧条。",
    "title": "野望",
    "author": "杜甫",
    "book": "唐诗三百首",
    "dynasty": "唐代"
}, {
    "content": "支离东北风尘际，漂泊西南天地间。三峡楼台淹日月，五溪衣服共云山。羯胡事主终无赖，词客哀时且未还。庾信平生最萧瑟，暮年诗赋动江关。",
    "title": "咏怀古迹五首·其一",
    "author": "杜甫",
    "book": "唐诗三百首",
    "dynasty": "唐代"
}, {
    "content": "城上高楼接大荒，海天愁思正茫茫。惊风乱飐芙蓉水，密雨斜侵薜荔墙。岭树重遮千里目，江流曲似九回肠。共来百越文身地，犹自音书滞一乡。",
    "title": "登柳州城楼寄漳汀封连四州",
    "author": "柳宗元",
    "book": "唐诗三百首",
    "dynasty": "唐代"
}, {
    "content": "丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。(频烦 一作：频频)出师未捷身先死，长使英雄泪满襟。",
    "title": "蜀相",
    "author": "杜甫",
    "book": "唐诗三百首",
    "dynasty": "唐代"
}, {
    "content": "舍南舍北皆春水，但见群鸥日日来。花径不曾缘客扫，蓬门今始为君开。盘飧市远无兼味，樽酒家贫只旧醅。肯与邻翁相对饮，隔篱呼取尽馀杯。(馀 通：余)",
    "title": "客至",
    "author": "杜甫",
    "book": "唐诗三百首",
    "dynasty": "唐代"
}, {
    "content": "风急天高猿啸哀，渚清沙白鸟飞回。无边落木萧萧下，不尽长江滚滚来。万里悲秋常作客，百年多病独登台。艰难苦恨繁霜鬓，潦倒新停浊酒杯。",
    "title": "登高",
    "author": "杜甫",
    "book": "唐诗三百首",
    "dynasty": "唐代"
}, {
    "content": "莺啼燕语报新年，马邑龙堆路几千。家住层城临汉苑，心随明月到胡天。(层城 一作：秦城)机中锦字论长恨，楼上花枝笑独眠。为问元戎窦车骑，何时返旆勒燕然。",
    "title": "春思",
    "author": "皇甫冉",
    "book": "唐诗三百首",
    "dynasty": "唐代"
}, {
    "content": "去年花里逢君别，今日花开已一年。世事茫茫难自料，春愁黯黯独成眠。身多疾病思田里，邑有流亡愧俸钱。闻道欲来相问讯，西楼望月几回圆。",
    "title": "寄李儋元锡",
    "author": "韦应物",
    "book": "唐诗三百首",
    "dynasty": "唐代"
}, {
    "content": "蓬门未识绮罗香，拟托良媒益自伤。谁爱风流高格调，共怜时世俭梳妆。敢将十指夸针巧，不把双眉斗画长。苦恨年年压金线，为他人作嫁衣裳。",
    "title": "贫女",
    "author": "秦韬玉",
    "book": "唐诗三百首",
    "dynasty": "唐代"
}, {
    "content": "汉文皇帝有高台，此日登临曙色开。三晋云山皆北向，二陵风雨自东来。关门令尹谁能识，河上仙翁去不回。且欲近寻彭泽宰，陶然共醉菊花杯。",
    "title": "九日登望仙台呈刘明府容",
    "author": "崔曙",
    "book": "唐诗三百首",
    "dynasty": "唐代"
}, {
    "content": "昔人已乘黄鹤去，此地空余黄鹤楼。黄鹤一去不复返，白云千载空悠悠。晴川历历汉阳树，芳草萋萋鹦鹉洲。日暮乡关何处是？烟波江上使人愁。",
    "title": "黄鹤楼 / 登黄鹤楼",
    "author": "崔颢",
    "book": "唐诗三百首",
    "dynasty": "唐代"
}, {
    "content": "岧峣太华俯咸京，天外三峰削不成。武帝祠前云欲散，仙人掌上雨初晴。河山北枕秦关险，驿路西连汉畤平。借问路傍名利客，无如此处学长生。",
    "title": "行经华阴",
    "author": "崔颢",
    "book": "唐诗三百首",
    "dynasty": "唐代"
}, {
    "content": "燕台一望客心惊，笳鼓喧喧汉将营。(笳鼓 一作：箫鼓)万里寒光生积雪，三边曙色动危旌。沙场烽火侵胡月，海畔云山拥蓟城。少小虽非投笔吏，论功还欲请长缨。",
    "title": "望蓟门",
    "author": "祖咏",
    "book": "唐诗三百首",
    "dynasty": "唐代"
}, {
    "content": "澹然空水对斜晖，曲岛苍茫接翠微。波上马嘶看棹去，柳边人歇待船归。数丛沙草群鸥散，万顷江田一鹭飞。谁解乘舟寻范蠡，五湖烟水独忘机。",
    "title": "利州南渡",
    "author": "温庭筠",
    "book": "唐诗三百首",
    "dynasty": "唐代"
}, {
    "content": "嗟君此别意何如，驻马衔杯问谪居。巫峡啼猿数行泪，衡阳归雁几封书。青枫江上秋帆远，白帝城边古木疏。圣代即今多雨露，暂时分手莫踌躇。",
    "title": "送李少府贬峡中王少府贬长沙",
    "author": "高适",
    "book": "唐诗三百首",
    "dynasty": "唐代"
}, {
    "content": "王濬楼船下益州，金陵王气黯然收。千寻铁锁沉江底，一片降幡出石头。人世几回伤往事，山形依旧枕寒流。今逢四海为家日，故垒萧萧芦荻秋。",
    "title": "西塞山怀古",
    "author": "刘禹锡",
    "book": "唐诗三百首",
    "dynasty": "唐代"
}, {
    "content": "苏武魂销汉使前，古祠高树两茫然。云边雁断胡天月，陇上羊归塞草烟。回日楼台非甲帐，去时冠剑是丁年。茂陵不见封侯印，空向秋波哭逝川。",
    "title": "苏武庙",
    "author": "温庭筠",
    "book": "唐诗三百首",
    "dynasty": "唐代"
}, {
    "content": "三年谪宦此栖迟，万古惟留楚客悲。秋草独寻人去后，寒林空见日斜时。汉文有道恩犹薄，湘水无情吊岂知。寂寂江山摇落处，怜君何事到天涯。",
    "title": "长沙过贾谊宅",
    "author": "刘长卿",
    "book": "唐诗三百首",
    "dynasty": "唐代"
}, {
    "content": "汀洲无浪复无烟，楚客相思益渺然。汉口夕阳斜渡鸟，洞庭秋水远连天。孤城背岭寒吹角，独树临江夜泊船。(独 一作：“戍”)贾谊上书忧汉室，长沙谪去古今怜。",
    "title": "自夏口至鹦鹉洲夕望岳阳寄源中丞",
    "author": "刘长卿",
    "book": "唐诗三百首",
    "dynasty": "唐代"
}, {
    "content": "云开远见汉阳城，犹是孤帆一日程。估客昼眠知浪静，舟人夜语觉潮生。三湘愁鬓逢秋色，万里归心对月明。旧业已随征战尽，更堪江上鼓鼙声。",
    "title": "晚次鄂州",
    "author": "卢纶",
    "book": "唐诗三百首",
    "dynasty": "唐代"
}, {
    "content": "二月黄莺飞上林，春城紫禁晓阴阴。长乐钟声花外尽，龙池柳色雨中深。阳和不散穷途恨，霄汉长怀捧日心。献赋十年犹未遇，羞将白发对华簪。",
    "title": "赠阙下裴舍人",
    "author": "钱起",
    "book": "唐诗三百首",
    "dynasty": "唐代"
}, {
    "content": "十二楼中尽晓妆，望仙楼上望君王。锁衔金兽连环冷，水滴铜龙昼漏长。云髻罢梳还对镜，罗衣欲换更添香。遥窥正殿帘开处，袍袴宫人扫御床。",
    "title": "宫词",
    "author": "薛逢",
    "book": "唐诗三百首",
    "dynasty": "唐代"
}, {
    "content": "仙台初见五城楼，风物凄凄宿雨收。山色遥连秦树晚，砧声近报汉宫秋。疏松影落空坛静，细草香闲小洞幽。何用别寻方外去，人间亦自有丹丘。",
    "title": "同题仙游观",
    "author": "韩翃",
    "book": "唐诗三百首",
    "dynasty": "唐代"
}, {
    "content": "生涯岂料承优诏，世事空知学醉歌。江上月明胡雁过，淮南木落楚山多。寄身且喜沧洲近，顾影无如白发何。今日龙钟人共弃，愧君犹遣慎风波。",
    "title": "江州重别薛六柳八二员外",
    "author": "刘长卿",
    "book": "唐诗三百首",
    "dynasty": "唐代"
}, {
    "content": "高卧南斋时，开帷月初吐。清辉澹水木，演漾在窗户。冉冉几盈虚，澄澄变今古。美人清江畔，是夜越吟苦。千里共如何，微风吹兰杜。",
    "title": "同从弟销南斋玩月忆山阴崔少府",
    "author": "王昌龄",
    "book": "唐诗三百首",
    "dynasty": "唐代"
}, {
    "content": "斜阳照墟落，穷巷牛羊归。(斜 一作：光)野老念牧童，倚杖候荆扉。雉雊麦苗秀，蚕眠桑叶稀。田夫荷锄至，相见语依依。即此羡闲逸，怅然吟式微。",
    "title": "渭川田家",
    "author": "王维",
    "book": "唐诗三百首",
    "dynasty": "唐代"
}, {
    "content": "言入黄花川，每逐清溪水。随山将万转，趣途无百里。声喧乱石中，色静深松里。漾漾泛菱荇，澄澄映葭苇。我心素已闲，清川澹如此。请留磐石上，垂钓将已矣。(磐石 一作：盘石)",
    "title": "青溪 / 过青溪水作",
    "author": "王维",
    "book": "唐诗三百首",
    "dynasty": "唐代"
}, {
    "content": "圣代无隐者，英灵尽来归。遂令东山客，不得顾采薇。既至金门远，孰云吾道非。江淮度寒食，京洛缝春衣。置酒长安道，同心与我违。行当浮桂棹，未几拂荆扉。远树带行客，孤城当落晖。吾谋适不用，勿谓知音稀。",
    "title": "送綦毋潜落第还乡 / 送别",
    "author": "王维",
    "book": "唐诗三百首",
    "dynasty": "唐代"
}, {
    "content": "艳色天下重，西施宁久微。朝为越溪女，暮作吴宫妃。贱日岂殊众，贵来方悟稀。邀人傅香粉，不自著罗衣。君宠益娇态，君怜无是非。当时浣纱伴，莫得同车归。持谢邻家子，效颦安可希。",
    "title": "西施咏",
    "author": "王维",
    "book": "唐诗三百首",
    "dynasty": "唐代"
}, {
    "content": "塔势如涌出，孤高耸天宫。登临出世界，磴道盘虚空。突兀压神州，峥嵘如鬼工。四角碍白日，七层摩苍穹。下窥指高鸟，俯听闻惊风。连山若波涛，奔凑似朝东。(凑 一作：走；似 一作：如)青槐夹驰道，宫馆何玲珑。(馆 一作：观)秋色从西来，苍然满关中。五陵北原上，万古青濛濛。净理了可悟，胜因夙所宗。誓将挂冠去，觉道资无穷。",
    "title": "与高适薛据同登慈恩寺浮图",
    "author": "岑参",
    "book": "唐诗三百首",
    "dynasty": "唐代"
}, {
    "content": "花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时同交欢，醉后各分散。(同交欢 一作：相交欢)永结无情游，相期邈云汉。",
    "title": "月下独酌四首·其一",
    "author": "李白",
    "book": "唐诗三百首",
    "dynasty": "唐代"
}, {
    "content": "燕草如碧丝，秦桑低绿枝。当君怀归日，是妾断肠时。 春风不相识，何事入罗帏。",
    "title": "春思",
    "author": "李白",
    "book": "唐诗三百首",
    "dynasty": "唐代"
}, {
    "content": "下马饮君酒，问君何所之？君言不得意，归卧南山陲。但去莫复问，白云无尽时。",
    "title": "送别",
    "author": "王维",
    "book": "唐诗三百首",
    "dynasty": "唐代"
}, {
    "content": "死别已吞声，生别常恻恻。江南瘴疠地，逐客无消息。故人入我梦，明我长相忆。恐非平生魂，路远不可测。魂来枫林青，魂返关塞黑。君今在罗网，何以有羽翼。落月满屋梁，犹疑照颜色。水深波浪阔，无使蛟龙得。(版本一)死别已吞声，生别常恻恻。江南瘴疠地，逐客无消息。故人入我梦，明我长相忆。君今在罗网，何以有羽翼。恐非平生魂，路远不可测。魂来枫林青，魂返关塞黑。落月满屋梁，犹疑照颜色。水深波浪阔，无使蛟龙得。(版本二)",
    "title": "梦李白二首·其一",
    "author": "杜甫",
    "book": "唐诗三百首",
    "dynasty": "唐代"
}, {
    "content": "昔岁逢太平，山林二十年。泉源在庭户，洞壑当门前。井税有常期，日晏犹得眠。忽然遭世变，数岁亲戎旃。今来典斯郡，山夷又纷然。城小贼不屠，人贫伤可怜。是以陷邻境，此州独见全。使臣将王命，岂不如贼焉？今彼征敛者，迫之如火煎。谁能绝人命，以作时世贤！思欲委符节，引竿自刺船。将家就鱼麦，归老江湖边。",
    "title": "贼退示官吏",
    "author": "元结",
    "book": "唐诗三百首",
    "dynasty": "唐代"
}, {
    "content": "浮云终日行，游子久不至。三夜频梦君，情亲见君意。告归常局促，苦道来不易。江湖多风波，舟楫恐失坠。出门搔白首，若负平生志。冠盖满京华，斯人独憔悴。孰云网恢恢，将老身反累。千秋万岁名，寂寞身后事。",
    "title": "梦李白二首·其二",
    "author": "杜甫",
    "book": "唐诗三百首",
    "dynasty": "唐代"
}, {
    "content": "岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。( 曾 通：层)会当凌绝顶，一览众山小。",
    "title": "望岳",
    "author": "杜甫",
    "book": "唐诗三百首",
    "dynasty": "唐代"
}, {
    "content": "人生不相见，动如参与商。今夕复何夕，共此灯烛光！少壮能几时？鬓发各已苍！访旧半为鬼，惊呼热中肠。焉知二十载，重上君子堂。昔别君未婚，儿女忽成行。怡然敬父执，问我来何方？问答未及已，驱儿罗酒浆。夜雨剪春韭，新炊间黄粱。主称会面难，一举累十觞。十觞亦不醉，感子故意长。明日隔山岳，世事两茫茫。 ",
    "title": "赠卫八处士",
    "author": "杜甫",
    "book": "唐诗三百首",
    "dynasty": "唐代"
}, {
    "content": "绝代有佳人，幽居在空谷。自云良家子，零落依草木。关中昔丧乱，兄弟遭杀戮。官高何足论，不得收骨肉。世情恶衰歇，万事随转烛。夫婿轻薄儿，新人美如玉。合昏尚知时，鸳鸯不独宿。但见新人笑，那闻旧人哭。在山泉水清，出山泉水浊。侍婢卖珠回，牵萝补茅屋。摘花不插发，采柏动盈掬。天寒翠袖薄，日暮倚修竹。",
    "title": "佳人",
    "author": "杜甫",
    "book": "唐诗三百首",
    "dynasty": "唐代"
}, {
    "content": "暮从碧山下，山月随人归。却顾所来径，苍苍横翠微。相携及田家，童稚开荆扉。绿竹入幽径，青萝拂行衣。欢言得所憩，美酒聊共挥。长歌吟松风，曲尽河星稀。我醉君复乐，陶然共忘机。",
    "title": "下终南山过斛斯山人宿置酒",
    "author": "李白",
    "book": "唐诗三百首",
    "dynasty": "唐代"
}, {
    "content": "绝顶一茅茨，直上三十里。扣关无僮仆，窥室唯案几。 若非巾柴车，应是钓秋水。差池不相见，黾勉空仰止。 草色新雨中，松声晚窗里。及兹契幽绝，自足荡心耳。 虽无宾主意，颇得清净理。兴尽方下山，何必待之子。",
    "title": "寻西山隐者不遇 / 山行寻隐者不遇",
    "author": "丘为",
    "book": "唐诗三百首",
    "dynasty": "唐代"
}, {
    "content": "汲井漱寒齿，清心拂尘服。闲持贝叶书，步出东斋读。真源了无取，妄迹世所逐。遗言冀可冥，缮性何由熟。道人庭宇静，苔色连深竹。日出雾露馀，青松如膏沐。澹然离言说，悟悦心自足。",
    "title": "晨诣超师院读禅经",
    "author": "柳宗元",
    "book": "唐诗三百首",
    "dynasty": "唐代"
}, {
    "content": "北山白云里，隐者自怡悦。相望试登高，心随雁飞灭。(试 一作 始)愁因薄暮起，兴是清秋发。时见归村人，沙行渡头歇。天边树若荠，江畔洲如月。何当载酒来，共醉重阳节。",
    "title": "秋登兰山寄张五 / 秋登万山寄张五 / 九月九日岘山寄张子容 / 秋登万山",
    "author": "孟浩然",
    "book": "唐诗三百首",
    "dynasty": "唐代"
}, {
    "content": "山光忽西落，池月渐东上。散发乘夕凉，开轩卧闲敞。荷风送香气，竹露滴清响。欲取鸣琴弹，恨无知音赏。感此怀故人，中宵劳梦想。(宵 一作：终)",
    "title": "夏日南亭怀辛大",
    "author": "孟浩然",
    "book": "唐诗三百首",
    "dynasty": "唐代"
}, {
    "content": "夕阳度西岭，群壑倏已暝。松月生夜凉，风泉满清听。 樵人归欲尽，烟鸟栖初定。之子期宿来，孤琴候萝径。",
    "title": "宿业师山房期丁大不至 / 宿业师山房待丁大不至",
    "author": "孟浩然",
    "book": "唐诗三百首",
    "dynasty": "唐代"
}, {
    "content": "久为簪组累，幸此南夷谪。闲依农圃邻，偶似山林客。 晓耕翻露草，夜榜响溪石。来往不逢人，长歌楚天碧。",
    "title": "溪居",
    "author": "柳宗元",
    "book": "唐诗三百首",
    "dynasty": "唐代"
}, {
    "content": "客从东方来，衣上灞陵雨。问客何为来，采山因买斧。 冥冥花正开，飏飏燕新乳。昨别今已春，鬓丝生几缕。",
    "title": "长安遇冯著",
    "author": "韦应物",
    "book": "唐诗三百首",
    "dynasty": "唐代"
}, {
    "content": "永日方戚戚，出行复悠悠。女子今有行，大江溯轻舟。尔辈苦无恃，抚念益慈柔。幼为长所育，两别泣不休。对此结中肠，义往难复留。自小阙内训，事姑贻我忧。赖兹托令门，任恤庶无尤。贫俭诚所尚，资从岂待周。孝恭遵妇道，容止顺其猷。别离在今晨，见尔当何秋。居闲始自遣，临感忽难收。归来视幼女，零泪缘缨流。",
    "title": "送杨氏女",
    "author": "韦应物",
    "book": "唐诗三百首",
    "dynasty": "唐代"
}, {
    "content": "落帆逗淮镇，停舫临孤驿。浩浩风起波，冥冥日沉夕。 人归山郭暗，雁下芦洲白。独夜忆秦关，听钟未眠客。",
    "title": "夕次盱眙县",
    "author": "韦应物",
    "book": "唐诗三百首",
    "dynasty": "唐代"
}, {
    "content": "吏舍跼终年，出郊旷清曙。杨柳散和风，青山澹吾虑。依丛适自憩，缘涧还复去。微雨霭芳原，春鸠鸣何处。乐幽心屡止，遵事迹犹遽。终罢斯结庐，慕陶直可庶。",
    "title": "东郊",
    "author": "韦应物",
    "book": "唐诗三百首",
    "dynasty": "唐代"
}, {
    "content": "兵卫森画戟，宴寝凝清香。海上风雨至，逍遥池阁凉。烦疴近消散，嘉宾复满堂。自惭居处崇，未睹斯民康。理会是非遣，性达形迹忘。鲜肥属时禁，蔬果幸见尝。俯饮一杯酒，仰聆金玉章。神欢体自轻，意欲凌风翔。吴中盛文史，群彦今汪洋。方知大藩地，岂曰财赋强。",
    "title": "郡斋雨中与诸文士燕集",
    "author": "韦应物",
    "book": "唐诗三百首",
    "dynasty": "唐代"
}, {
    "content": "今朝郡斋冷，忽念山中客。涧底束荆薪，归来煮白石。欲持一瓢酒，远慰风雨夕。落叶满空山，何处寻行迹。",
    "title": "寄全椒山中道士",
    "author": "韦应物",
    "book": "唐诗三百首",
    "dynasty": "唐代"
}, {
    "content": "凄凄去亲爱，泛泛入烟雾。归棹洛阳人，残钟广陵树。 今朝此为别，何处还相遇。世事波上舟，沿洄安得住。",
    "title": "初发扬子寄元大校书",
    "author": "韦应物",
    "book": "唐诗三百首",
    "dynasty": "唐代"
}, {
    "content": "孤鸿海上来，池潢不敢顾。侧见双翠鸟，巢在三珠树。矫矫珍木巅，得无金丸惧？美服患人指，高明逼神恶。今我游冥冥，弋者何所慕！",
    "title": "感遇十二首·其四",
    "author": "张九龄",
    "book": "唐诗三百首",
    "dynasty": "唐代"
}, {
    "content": "清溪深不测，隐处唯孤云。松际露微月，清光犹为君。 茅亭宿花影，药院滋苔纹。余亦谢时去，西山鸾鹤群。",
    "title": "宿王昌龄隐居",
    "author": "常建",
    "book": "唐诗三百首",
    "dynasty": "唐代"
}, {
    "content": "兰叶春葳蕤，桂华秋皎洁。欣欣此生意，自尔为佳节。谁知林栖者，闻风坐相悦。草木有本心，何求美人折！",
    "title": "感遇十二首·其一",
    "author": "张九龄",
    "book": "唐诗三百首",
    "dynasty": "唐代"
}, {
    "content": "幽意无断绝，此去随所偶。晚风吹行舟，花路入溪口。际夜转西壑，隔山望南斗。潭烟飞溶溶，林月低向后。生事且弥漫，愿为持竿叟。",
    "title": "春泛若耶溪",
    "author": "綦毋潜",
    "book": "唐诗三百首",
    "dynasty": "唐代"
}, {
    "content": "江南有丹橘，经冬犹绿林。岂伊地气暖？自有岁寒心。可以荐嘉客，奈何阻重深。运命惟所遇，循环不可寻。徒言树桃李，此木岂无阴？",
    "title": "感遇·江南有丹橘",
    "author": "张九龄",
    "book": "唐诗三百首",
    "dynasty": "唐代"
}, {
    "content": "汉皇重色思倾国，御宇多年求不得。杨家有女初长成，养在深闺人未识。天生丽质难自弃，一朝选在君王侧。回眸一笑百媚生，六宫粉黛无颜色。春寒赐浴华清池，温泉水滑洗凝脂。侍儿扶起娇无力，始是新承恩泽时。云鬓花颜金步摇，芙蓉帐暖度春宵。春宵苦短日高起，从此君王不早朝。承欢侍宴无闲暇，春从春游夜专夜。后宫佳丽三千人，三千宠爱在一身。金屋妆成娇侍夜，玉楼宴罢醉和春。姊妹弟兄皆列土，可怜光彩生门户。遂令天下父母心，不重生男重生女。骊宫高处入青云，仙乐风飘处处闻。缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。九重城阙烟尘生，千乘万骑西南行。翠华摇摇行复止，西出都门百余里。六军不发无奈何，宛转蛾眉马前死。花钿委地无人收，翠翘金雀玉搔头。君王掩面救不得，回看血泪相和流。黄埃散漫风萧索，云栈萦纡登剑阁。峨嵋山下少人行，旌旗无光日色薄。蜀江水碧蜀山青，圣主朝朝暮暮情。行宫见月伤心色，夜雨闻铃肠断声。天旋地转回龙驭，到此踌躇不能去。马嵬坡下泥土中，不见玉颜空死处。君臣相顾尽沾衣，东望都门信马归。归来池苑皆依旧，太液芙蓉未央柳。芙蓉如面柳如眉，对此如何不泪垂。春风桃李花开日，秋雨梧桐叶落时。西宫南内多秋草，落叶满阶红不扫。(花开日 一作：花开夜；南内 一作：南苑)梨园弟子白发新，椒房阿监青娥老。夕殿萤飞思悄然，孤灯挑尽未成眠。迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共。悠悠生死别经年，魂魄不曾来入梦。临邛道士鸿都客，能以精诚致魂魄。为感君王辗转思，遂教方士殷勤觅。排空驭气奔如电，升天入地求之遍。上穷碧落下黄泉，两处茫茫皆不见。忽闻海上有仙山，山在虚无缥渺间。楼阁玲珑五云起，其中绰约多仙子。中有一人字太真，雪肤花貌参差是。金阙西厢叩玉扃，转教小玉报双成。闻道汉家天子使，九华帐里梦魂惊。揽衣推枕起徘徊，珠箔银屏迤逦开。云鬓半偏新睡觉，花冠不整下堂来。风吹仙袂飘飘举，犹似霓裳羽衣舞。玉容寂寞泪阑干，梨花一枝春带雨。(阑 通：栏；飘飘 一作：飘飖)含情凝睇谢君王，一别音容两渺茫。昭阳殿里恩爱绝，蓬莱宫中日月长。回头下望人寰处，不见长安见尘雾。惟将旧物表深情，钿合金钗寄将去。钗留一股合一扇，钗擘黄金合分钿。但教心似金钿坚，天上人间会相见。临别殷勤重寄词，词中有誓两心知。七月七日长生殿，夜半无人私语时。在天愿作比翼鸟，在地愿为连理枝。天长地久有时尽，此恨绵绵无绝期。",
    "title": "长恨歌",
    "author": "白居易",
    "book": "唐诗三百首",
    "dynasty": "唐代"
}, {
    "content": "幽人归独卧，滞虑洗孤清。持此谢高鸟，因之传远情。日夕怀空意，人谁感至精？飞沈理自隔，何所慰吾诚?",
    "title": "幽人归独卧",
    "author": "张九龄",
    "book": "唐诗三百首",
    "dynasty": "唐代"
}, {
    "content": "序：漫叟以公田米酿酒，因休暇，则载酒于湖上，时取一醉。欢醉中，据湖岸，引臂向鱼取酒，使舫载之，偏饮坐者。意疑倚巴丘酌于君山之上，诸子环洞庭而坐，酒舫泛泛然触波涛而往来者。乃作歌以长之。石鱼湖，似洞庭，夏水欲满君山青。山为樽，水为沼，酒徒历历坐洲岛。长风连日作大浪，不能废人运酒舫。我持长瓢坐巴丘，酌饮四坐以散愁。  ",
    "title": "石鱼湖上醉歌",
    "author": "元结",
    "book": "唐诗三百首",
    "dynasty": "唐代"
}, {
    "content": "浔阳江头夜送客，枫叶荻花秋瑟瑟。主人下马客在船，举酒欲饮无管弦。醉不成欢惨将别，别时茫茫江浸月。忽闻水上琵琶声，主人忘归客不发。寻声暗问弹者谁？琵琶声停欲语迟。移船相近邀相见，添酒回灯重开宴。千呼万唤始出来，犹抱琵琶半遮面。转轴拨弦三两声，未成曲调先有情。弦弦掩抑声声思，似诉平生不得志。（不得志 一作：不得意）低眉信手续续弹，说尽心中无限事。轻拢慢捻抹复挑，初为《霓裳》后《六幺》（六幺 一作：绿腰）。大弦嘈嘈如急雨，小弦切切如私语。嘈嘈切切错杂弹，大珠小珠落玉盘。间关莺语花底滑，幽咽泉流冰下难。冰泉冷涩弦凝绝，凝绝不通声暂歇。(暂歇 一作：渐歇)别有幽愁暗恨生，此时无声胜有声。银瓶乍破水浆迸，铁骑突出刀枪鸣。曲终收拨当心画，四弦一声如裂帛。东船西舫悄无言，唯见江心秋月白。沉吟放拨插弦中，整顿衣裳起敛容。自言本是京城女，家在虾蟆陵下住。十三学得琵琶成，名属教坊第一部。曲罢曾教善才服，妆成每被秋娘妒。五陵年少争缠头，一曲红绡不知数。钿头银篦击节碎，血色罗裙翻酒污。(银篦 一作：云篦)今年欢笑复明年，秋月春风等闲度。弟走从军阿姨死，暮去朝来颜色故。门前冷落鞍马稀，老大嫁作商人妇。商人重利轻别离，前月浮梁买茶去。去来江口守空船，绕船月明江水寒。夜深忽梦少年事，梦啼妆泪红阑干。我闻琵琶已叹息，又闻此语重唧唧。同是天涯沦落人，相逢何必曾相识！我从去年辞帝京，谪居卧病浔阳城。浔阳地僻无音乐，终岁不闻丝竹声。住近湓江地低湿，黄芦苦竹绕宅生。其间旦暮闻何物？杜鹃啼血猿哀鸣。春江花朝秋月夜，往往取酒还独倾。岂无山歌与村笛？呕哑嘲哳难为听。今夜闻君琵琶语，如听仙乐耳暂明。莫辞更坐弹一曲，为君翻作《琵琶行》。感我此言良久立，却坐促弦弦转急。凄凄不似向前声，满座重闻皆掩泣。座中泣下谁最多？江州司马青衫湿。",
    "title": "琵琶行 / 琵琶引",
    "author": "白居易",
    "book": "唐诗三百首",
    "dynasty": "唐代"
}, {
    "content": "北风卷地白草折，胡天八月即飞雪。忽如一夜春风来，千树万树梨花开。散入珠帘湿罗幕，狐裘不暖锦衾薄。将军角弓不得控，都护铁衣冷难着。(难着 一作：犹著)瀚海阑干百丈冰，愁云惨淡万里凝。中军置酒饮归客，胡琴琵琶与羌笛。纷纷暮雪下辕门，风掣红旗冻不翻。轮台东门送君去，去时雪满天山路。山回路转不见君，雪上空留马行处。",
    "title": "白雪歌送武判官归京",
    "author": "岑参",
    "book": "唐诗三百首",
    "dynasty": "唐代"
}, {
    "content": "君不见走马川行雪海边，平沙莽莽黄入天。 轮台九月风夜吼，一川碎石大如斗，随风满地石乱走。 匈奴草黄马正肥，金山西见烟尘飞，汉家大将西出师。 将军金甲夜不脱，半夜军行戈相拨，风头如刀面如割。 马毛带雪汗气蒸，五花连钱旋作冰，幕中草檄砚水凝。 虏骑闻之应胆慑，料知短兵不敢接，车师西门伫献捷。",
    "title": "走马川行奉送出师西征 / 走马川行奉送封大夫出师西征",
    "author": "岑参",
    "book": "唐诗三百首",
    "dynasty": "唐代"
}, {
    "content": "轮台城头夜吹角，轮台城北旄头落。羽书昨夜过渠黎，单于已在金山西。戍楼西望烟尘黑，汉军屯在轮台北。上将拥旄西出征，平明吹笛大军行。四边伐鼓雪海涌，三军大呼阴山动。虏塞兵气连云屯，战场白骨缠草根。剑河风急雪片阔，沙口石冻马蹄脱。(雪片阔 一作：云片阔)亚相勤王甘苦辛，誓将报主静边尘。古来青史谁不见，今见功名胜古人。",
    "title": "轮台歌奉送封大夫出师西征",
    "author": "岑参",
    "book": "唐诗三百首",
    "dynasty": "唐代"
}, {
    "content": "弃我去者，昨日之日不可留；乱我心者，今日之日多烦忧。长风万里送秋雁，对此可以酣高楼。蓬莱文章建安骨，中间小谢又清发。俱怀逸兴壮思飞，欲上青天览明月。(览 通：揽；明月 一作：日月)抽刀断水水更流，举杯销愁愁更愁。(销愁 一作 消愁）人生在世不称意，明朝散发弄扁舟。",
    "title": "宣州谢脁楼饯别校书叔云 / 陪侍御叔华登楼歌",
    "author": "李白",
    "book": "唐诗三百首",
    "dynasty": "唐代"
}, {
    "content": "海客谈瀛洲，烟涛微茫信难求；越人语天姥，云霞明灭或可睹。天姥连天向天横，势拔五岳掩赤城。天台四万八千丈，对此欲倒东南倾。(四万 一作：一万)我欲因之梦吴越，一夜飞度镜湖月。(度 通：渡)湖月照我影，送我至剡溪。谢公宿处今尚在，渌水荡漾清猿啼。脚著谢公屐，身登青云梯。半壁见海日，空中闻天鸡。千岩万转路不定，迷花倚石忽已暝。熊咆龙吟殷岩泉，栗深林兮惊层巅。云青青兮欲雨，水澹澹兮生烟。列缺霹雳，丘峦崩摧。洞天石扉，訇然中开。青冥浩荡不见底，日月照耀金银台。 霓为衣兮风为马，云之君兮纷纷而来下。虎鼓瑟兮鸾回车，仙之人兮列如麻。忽魂悸以魄动，恍惊起而长嗟。惟觉时之枕席，失向来之烟霞。世间行乐亦如此，古来万事东流水。别君去兮何时还？且放白鹿青崖间。须行即骑访名山。安能摧眉折腰事权贵，使我不得开心颜!",
    "title": "梦游天姥吟留别 / 别东鲁诸公",
    "author": "李白",
    "book": "唐诗三百首",
    "dynasty": "唐代"
}, {
    "content": "风吹柳花满店香，吴姬压酒唤客尝。(劝客 一作：唤客)金陵子弟来相送，欲行不行各尽觞。请君试问东流水，别意与之谁短长。",
    "title": "金陵酒肆留别",
    "author": "李白",
    "book": "唐诗三百首",
    "dynasty": "唐代"
}, {
    "content": "元和天子神武姿，彼何人哉轩与羲。誓将上雪列圣耻，坐法宫中朝四夷。淮西有贼五十载，封狼生貙貙生罴。不据山河据平地，长戈利矛日可麾。帝得圣相相曰度，贼斫不死神扶持。腰悬相印作都统，阴风惨澹天王旗。愬武古通作牙爪，仪曹外郎载笔随。 行军司马智且勇，十四万众犹虎貔。入蔡缚贼献太庙，功无与让恩不訾。帝曰汝度功第一，汝从事愈宜为辞。愈拜稽首蹈且舞，金石刻画臣能为。古者世称大手笔，此事不系于职司。当仁自古有不让，言讫屡颔天子颐。公退斋戒坐小阁，濡染大笔何淋漓。点窜《尧典》《舜典》字，涂改《清庙》《生民》诗。文成破体书在纸，清晨再拜铺丹墀。表曰臣愈昧死上，咏神圣功书之碑。碑高三丈字如斗，负以灵鳌蟠以螭。句奇语重喻者少，谗之天子言其私。长绳百尺拽碑倒，粗砂大石相磨治。公之斯文若元气，先时已入人肝脾。汤盘孔鼎有述作，今无其器存其辞。呜呼圣王及圣相，相与烜赫流淳熙。公之斯文不示后，曷与三五相攀追。愿书万本诵万遍，口角流沫右手胝。传之七十有二代，以为封禅玉检明堂基。",
    "title": "韩碑",
    "author": "李商隐",
    "book": "唐诗三百首",
    "dynasty": "唐代"
}, {
    "content": "蔡女昔造胡笳声，一弹一十有八拍。胡人落泪沾边草，汉使断肠对归客。古戍苍苍烽火寒，大荒沈沈飞雪白。(沈 通：沉)先拂商弦后角羽，四郊秋叶惊摵摵。董夫子，通神明，深山窃听来妖精。言迟更速皆应手，将往复旋如有情。空山百鸟散还合，万里浮云阴且晴。嘶酸雏雁失群夜，断绝胡儿恋母声。川为静其波，鸟亦罢其鸣。乌孙部落家乡远，逻娑沙尘哀怨生。幽音变调忽飘洒，长风吹林雨堕瓦。迸泉飒飒飞木末，野鹿呦呦走堂下。长安城连东掖垣，凤凰池对青琐门。高才脱略名与利，日夕望君抱琴至。",
    "title": "听董大弹胡笳声兼寄语弄房给事",
    "author": "李颀",
    "book": "唐诗三百首",
    "dynasty": "唐代"
}, {
    "content": "南山截竹为觱篥，此乐本自龟兹出。流传汉地曲转奇， 凉州胡人为我吹。傍邻闻者多叹息，远客思乡皆泪垂。 世人解听不解赏，长飙风中自来往。枯桑老柏寒飕飗， 九雏鸣凤乱啾啾。龙吟虎啸一时发，万籁百泉相与秋。 忽然更作渔阳掺，黄云萧条白日暗。变调如闻杨柳春， 上林繁花照眼新。岁夜高堂列明烛，美酒一杯声一曲。",
    "title": "听安万善吹觱篥歌",
    "author": "李颀",
    "book": "唐诗三百首",
    "dynasty": "唐代"
}, {
    "content": "主人有酒欢今夕，请奏鸣琴广陵客。月照城头乌半飞，霜凄万树风入衣。铜炉华烛烛增辉，初弹渌水后楚妃。一声已动物皆静，四座无言星欲稀。清淮奉使千馀里，敢告云山从此始。",
    "title": "琴歌",
    "author": "李颀",
    "book": "唐诗三百首",
    "dynasty": "唐代"
}, {
    "content": "我本楚狂人，凤歌笑孔丘。手持绿玉杖，朝别黄鹤楼。五岳寻仙不辞远，一生好入名山游。庐山秀出南斗傍，屏风九叠云锦张。影落明湖青黛光，金阙前开二峰长，银河倒挂三石梁。香炉瀑布遥相望，回崖沓嶂凌苍苍。翠影红霞映朝日，鸟飞不到吴天长。登高壮观天地间，大江茫茫去不还。黄云万里动风色，白波九道流雪山。好为庐山谣，兴因庐山发。闲窥石镜清我心，谢公行处苍苔没。早服还丹无世情，琴心三叠道初成。遥见仙人彩云里，手把芙蓉朝玉京。先期汗漫九垓上，愿接卢敖游太清。",
    "title": "庐山谣寄卢侍御虚舟",
    "author": "李白",
    "book": "唐诗三百首",
    "dynasty": "唐代"
}, {
    "content": "孔明庙前有老柏，柯如青铜根如石。霜皮溜雨四十围，黛色参天二千尺。君臣已与时际会，树木犹为人爱惜。云来气接巫峡长，月出寒通雪山白。忆昨路绕锦亭东，先主武侯同閟宫。崔嵬枝干郊原古，窈窕丹青户牖空。落落盘踞虽得地，冥冥孤高多烈风。扶持自是神明力，正直原因造化工。大厦如倾要梁栋，万牛回首丘山重。不露文章世已惊，未辞翦伐谁能送？苦心岂免容蝼蚁，香叶终经宿鸾凤。志士幽人莫怨嗟：古来材大难为用。",
    "title": "古柏行",
    "author": "杜甫",
    "book": "唐诗三百首",
    "dynasty": "唐代"
}, {
    "content": "昔有佳人公孙氏，一舞剑器动四方。观者如山色沮丧，天地为之久低昂。霍如羿射九日落，矫如群帝骖龙翔。来如雷霆收震怒，罢如江海凝清光。绛唇珠袖两寂寞，晚有弟子传芬芳。临颍美人在白帝，妙舞此曲神扬扬。与余问答既有以，感时抚事增惋伤。先帝侍女八千人，公孙剑器初第一。五十年间似反掌，风尘倾动昏王室。梨园弟子散如烟，女乐余姿映寒日。金粟堆前木已拱，瞿唐石城草萧瑟。玳筵急管曲复终，乐极哀来月东出。老夫不知其所往，足茧荒山转愁疾。",
    "title": "观公孙大娘弟子舞剑器行",
    "author": "杜甫",
    "book": "唐诗三百首",
    "dynasty": "唐代"
}, {
    "content": "四月南风大麦黄，枣花未落桐叶长。青山朝别暮还见，嘶马出门思旧乡。陈侯立身何坦荡，虬须虎眉仍大颡。腹中贮书一万卷，不肯低头在草莽。东门酤酒饮我曹，心轻万事如鸿毛。醉卧不知白日暮，有时空望孤云高。长河浪头连天黑，津口停舟渡不得。郑国游人未及家，洛阳行子空叹息。闻道故林相识多，罢官昨日今如何。",
    "title": "送陈章甫",
    "author": "李颀",
    "book": "唐诗三百首",
    "dynasty": "唐代"
}, {
    "content": "将军魏武之子孙，于今为庶为清门。英雄割据虽已矣，文采风流今尚存。学书初学卫夫人，但恨无过王右军。丹青不知老将至，富贵于我如浮云。开元之中常引见，承恩数上南薰殿。凌烟功臣少颜色，将军下笔开生面。良相头上进贤冠，猛将腰间大羽箭。褒公鄂公毛发动，英姿飒爽来酣战。先帝御马五花骢，画工如山貌不同。是日牵来赤墀下，迥立阊阖生长风。诏谓将军拂绢素，意匠惨澹经营中。斯须九重真龙出，一洗万古凡马空。玉花却在御榻上，榻上庭前屹相向。至尊含笑催赐金，圉人太仆皆惆怅。弟子韩干早入室，亦能画马穷殊相。干惟画肉不画骨，忍使骅骝气凋丧。将军画善盖有神，必逢佳士亦写真。即今漂泊干戈际，屡貌寻常行路人。途穷反遭俗眼白，世上未有如公贫。但看古来盛名下，终日坎壈缠其身。",
    "title": "丹青引赠曹将军霸 / 丹青引赠曹霸将军",
    "author": "杜甫",
    "book": "唐诗三百首",
    "dynasty": "唐代"
}, {
    "content": "男儿事长征，少小幽燕客。赌胜马蹄下，由来轻七尺。杀人莫敢前，须如猬毛磔。黄云陇底白云飞，未得报恩不能归。辽东小妇年十五，惯弹琵琶解歌舞。今为羌笛出塞声，使我三军泪如雨。",
    "title": "古意",
    "author": "李颀",
    "book": "唐诗三百首",
    "dynasty": "唐代"
}, {
    "content": "今我不乐思岳阳，身欲奋飞病在床。美人娟娟隔秋水，濯足洞庭望八荒。鸿飞冥冥日月白，青枫叶赤天雨霜。玉京群帝集北斗，或骑麒麟翳凤凰。芙蓉旌旗烟雾落，影动倒景摇潇湘。星宫之君醉琼浆，羽人稀少不在旁。似闻昨者赤松子，恐是汉代韩张良。昔随刘氏定长安，帷幄未改神惨伤。国家成败吾岂敢，色难腥腐餐枫香。周南留滞古所惜，南极老人应寿昌。美人胡为隔秋水，焉得置之贡玉堂。",
    "title": "寄韩谏议 / 寄韩谏议注",
    "author": "杜甫",
    "book": "唐诗三百首",
    "dynasty": "唐代"
}, {
    "content": "国初已来画鞍马，神妙独数江都王。将军得名三十载，人间又见真乘黄。曾貌先帝照夜白，龙池十日飞霹雳。内府殷红玛瑙盘，婕妤传诏才人索。盘赐将军拜舞归，轻纨细绮相追飞。贵戚权门得笔迹，始觉屏障生光辉。昔日太宗拳毛騧，近时郭家狮子花。今之新图有二马，复令识者久叹嗟。此皆骑战一敌万，缟素漠漠开风沙。其余七匹亦殊绝，迥若寒空动烟雪。霜蹄蹴踏长楸间，马官厮养森成列。可怜九马争神骏，顾视清高气深稳。借问苦心爱者谁，后有韦讽前支遁。忆昔巡幸新丰宫，翠华拂天来向东。腾骧磊落三万匹，皆与此图筋骨同。自从献宝朝河宗，无复射蛟江水中。君不见金粟堆前松柏里，龙媒去尽鸟呼风。",
    "title": "韦讽录事宅观曹将军画马图",
    "author": "杜甫",
    "book": "唐诗三百首",
    "dynasty": "唐代"
}, {
    "content": "山寺钟鸣昼已昏，渔梁渡头争渡喧。人随沙岸向江村，余亦乘舟归鹿门。鹿门月照开烟树，忽到庞公栖隐处。岩扉松径长寂寥，惟有幽人自来去。",
    "title": "夜归鹿门山歌 / 夜归鹿门歌",
    "author": "孟浩然",
    "book": "唐诗三百首",
    "dynasty": "唐代"
}, {
    "content": "渔翁夜傍西岩宿，晓汲清湘燃楚竹。烟销日出不见人，欸乃一声山水绿。回看天际下中流，岩上无心云相逐。",
    "title": "渔翁",
    "author": "柳宗元",
    "book": "唐诗三百首",
    "dynasty": "唐代"
}, {
    "content": "前不见古人，后不见来者。念天地之悠悠，独怆然而涕下。",
    "title": "登幽州台歌",
    "author": "陈子昂",
    "book": "唐诗三百首",
    "dynasty": "唐代"
}, {
    "content": "张生手持石鼓文，劝我试作石鼓歌。少陵无人谪仙死，才薄将奈石鼓何。周纲凌迟四海沸，宣王愤起挥天戈。大开明堂受朝贺，诸侯剑佩鸣相磨。蒐于岐阳骋雄俊，万里禽兽皆遮罗。镌功勒成告万世，凿石作鼓隳嵯峨。从臣才艺咸第一，拣选撰刻留山阿。雨淋日灸野火燎，鬼物守护烦撝呵。公从何处得纸本，毫发尽备无差讹。辞严义密读难晓，字体不类隶与蝌。年深岂免有缺画，快剑斫断生蛟鼍。鸾翔凤翥众仙下，珊瑚碧树交枝柯。金绳铁索锁钮壮，古鼎跃水龙腾梭。陋儒编诗不收入，二雅褊迫无委蛇。孔子西行不到秦，掎摭星宿遗羲娥。嗟余好古生苦晚，对此涕泪双滂沱。忆昔初蒙博士征，其年始改称元和。故人从军在右辅，为我度量掘臼科。濯冠沐浴告祭酒，如此至宝存岂多。毡包席裹可立致，十鼓只载数骆驼。荐诸太庙比郜鼎，光价岂止百倍过。圣恩若许留太学，诸生讲解得切磋。观经鸿都尚填咽，坐见举国来奔波。剜苔剔藓露节角，安置妥帖平不颇。大厦深檐与盖覆，经历久远期无佗。中朝大官老于事，讵肯感激徒媕娿。牧童敲火牛砺角，谁复著手为摩挲。日销月铄就埋没，六年西顾空吟哦。羲之俗书趁姿媚，数纸尚可博白鹅。继周八代争战罢，无人收拾理则那。方今太平日无事，柄任儒术崇丘轲。安能以此尚论列，愿借辩口如悬河。石鼓之歌止于此，呜呼吾意其蹉跎。",
    "title": "石鼓歌",
    "author": "韩愈",
    "book": "唐诗三百首",
    "dynasty": "唐代"
}, {
    "content": "山石荦确行径微，黄昏到寺蝙蝠飞。升堂坐阶新雨足，芭蕉叶大栀子肥。僧言古壁佛画好，以火来照所见稀。铺床拂席置羹饭，疏粝亦足饱我饥。夜深静卧百虫绝，清月出岭光入扉。天明独去无道路，出入高下穷烟霏。山红涧碧纷烂漫，时见松枥皆十围。当流赤足踏涧石，水声激激风吹衣。人生如此自可乐，岂必局束为人鞿？(鞿 一作：靰)嗟哉吾党二三子，安得至老不更归。",
    "title": "山石",
    "author": "韩愈",
    "book": "唐诗三百首",
    "dynasty": "唐代"
}, {
    "content": "五岳祭秩皆三公，四方环镇嵩当中。火维地荒足妖怪，天假神柄专其雄。喷云泄雾藏半腹，虽有绝顶谁能穷？我来正逢秋雨节，阴气晦昧无清风。潜心默祷若有应，岂非正直能感通！须臾静扫众峰出，仰见突兀撑青空。紫盖连延接天柱，石廪腾掷堆祝融。森然魄动下马拜，松柏一径趋灵宫。粉墙丹柱动光彩，鬼物图画填青红。升阶伛偻荐脯酒，欲以菲薄明其衷。庙令老人识神意，睢盱侦伺能鞠躬。手持杯珓导我掷，云此最吉余难同。窜逐蛮荒幸不死，衣食才足甘长终。侯王将相望久绝，神纵欲福难为功。夜投佛寺上高阁，星月掩映云曈昽。猿鸣钟动不知曙，杲杲寒日生于东。",
    "title": "谒衡岳庙遂宿岳寺题门楼",
    "author": "韩愈",
    "book": "唐诗三百首",
    "dynasty": "唐代"
}, {
    "content": "纤云四卷天无河，清风吹空月舒波。沙平水息声影绝，一杯相属君当歌。君歌声酸辞且苦，不能听终泪如雨。洞庭连天九疑高，蛟龙出没猩鼯号。十生九死到官所，幽居默默如藏逃。下床畏蛇食畏药，海气湿蛰熏腥臊。昨者州前捶大鼓，嗣皇继圣登夔皋。赦书一日行万里，罪从大辟皆除死。迁者追回流者还，涤瑕荡垢清朝班。州家申名使家抑，坎轲只得移荆蛮。判司卑官不堪说，未免捶楚尘埃间。同时辈流多上道，天路幽险难追攀。君歌且休听我歌，我歌今与君殊科。一年明月今宵多，人生由命非由他。有酒不饮奈明何。",
    "title": "八月十五夜赠张功曹",
    "author": "韩愈",
    "book": "唐诗三百首",
    "dynasty": "唐代"
}, {
    "content": "黄河远上白云间，一片孤城万仞山。羌笛何须怨杨柳，春风不度玉门关。",
    "title": "凉州词二首·其一",
    "author": "王之涣",
    "book": "唐诗三百首",
    "dynasty": "唐代"
}, {
    "content": "秦时明月汉时关，万里长征人未还。但使龙城飞将在，不教胡马度阴山。",
    "title": "出塞二首·其一",
    "author": "王昌龄",
    "book": "唐诗三百首",
    "dynasty": "唐代"
}, {
    "content": "蝉鸣空桑林，八月萧关道。出塞入塞寒，处处黄芦草。从来幽并客，皆共沙尘老。莫学游侠儿，矜夸紫骝好。",
    "title": "塞上曲·其一",
    "author": "王昌龄",
    "book": "唐诗三百首",
    "dynasty": "唐代"
}, {
    "content": "饮马渡秋水，水寒风似刀。平沙日未没，黯黯见临洮。昔日长城战，咸言意气高。黄尘足今古，白骨乱蓬蒿。",
    "title": "塞下曲",
    "author": "王昌龄",
    "book": "唐诗三百首",
    "dynasty": "唐代"
}, {
    "content": "渭城朝雨浥轻尘，客舍青青柳色新。(一作：客舍依依杨柳春)劝君更尽一杯酒，西出阳关无故人。",
    "title": "渭城曲 / 送元二使安西",
    "author": "王维",
    "book": "唐诗三百首",
    "dynasty": "唐代"
}, {
    "content": "桂魄初生秋露微，轻罗已薄未更衣。银筝夜久殷勤弄，心怯空房不忍归。",
    "title": "秋夜曲",
    "author": "王维",
    "book": "唐诗三百首",
    "dynasty": "唐代"
}, {
    "content": "少年十五二十时，步行夺得胡马骑。射杀中山白额虎，肯数邺下黄须儿！一身转战三千里，一剑曾当百万师。汉兵奋迅如霹雳，虏骑崩腾畏蒺藜。卫青不败由天幸，李广无功缘数奇。自从弃置便衰朽，世事蹉跎成白首。昔时飞箭无全目，今日垂杨生左肘。路旁时卖故侯瓜，门前学种先生柳。苍茫古木连穷巷，寥落寒山对虚牖。誓令疏勒出飞泉，不似颍川空使酒。贺兰山下阵如云，羽檄交驰日夕闻。节使三河募年少，诏书五道出将军。试拂铁衣如雪色，聊持宝剑动星文。愿得燕弓射大将，耻令越甲鸣吾军。莫嫌旧日云中守，犹堪一战取功勋。",
    "title": "老将行",
    "author": "王维",
    "book": "唐诗三百首",
    "dynasty": "唐代"
}, {
    "content": "洛阳女儿对门居，才可颜容十五余。良人玉勒乘骢马，侍女金盘脍鲤鱼。画阁朱楼尽相望，红桃绿柳垂檐向。罗帷送上七香车，宝扇迎归九华帐。狂夫富贵在青春，意气骄奢剧季伦。自怜碧玉亲教舞，不惜珊瑚持与人。春窗曙灭九微火，九微片片飞花琐。戏罢曾无理曲时，妆成祗是熏香坐。城中相识尽繁华，日夜经过赵李家。谁怜越女颜如玉，贫贱江头自浣纱。",
    "title": "洛阳女儿行",
    "author": "王维",
    "book": "唐诗三百首",
    "dynasty": "唐代"
}, {
    "content": "金井梧桐秋叶黄，珠帘不卷夜来霜。熏笼玉枕无颜色，卧听南宫清漏长。高殿秋砧响夜阑，霜深犹忆御衣寒。银灯青琐裁缝歇，还向金城明主看。奉帚平明金殿开，暂将团扇共徘徊。玉颜不及寒鸦色，犹带昭阳日影来。真成薄命久寻思，梦见君王觉后疑。火照西宫知夜饮，分明复道奉恩时。长信宫中秋月明，昭阳殿下捣衣声。白露堂中细草迹，红罗帐里不胜情。",
    "title": "长信怨",
    "author": "王昌龄",
    "book": "唐诗三百首",
    "dynasty": "唐代"
}, {
    "content": "渔舟逐水爱山春，两岸桃花夹古津。坐看红树不知远，行尽青溪不见人。山口潜行始隈隩，山开旷望旋平陆。遥看一处攒云树，近入千家散花竹。樵客初传汉姓名，居人未改秦衣服。居人共住武陵源，还从物外起田园。月明松下房栊静，日出云中鸡犬喧。惊闻俗客争来集，竞引还家问都邑。平明闾巷扫花开，薄暮渔樵乘水入。初因避地去人间，及至成仙遂不还。峡里谁知有人事，世中遥望空云山。不疑灵境难闻见，尘心未尽思乡县。出洞无论隔山水，辞家终拟长游衍。自谓经过旧不迷，安知峰壑今来变。当时只记入山深，青溪几度到云林。春来遍是桃花水，不辨仙源何处寻。",
    "title": "桃源行",
    "author": "王维",
    "book": "唐诗三百首",
    "dynasty": "唐代"
}, {
    "content": "名花倾国两相欢，常得君王带笑看。解释春风无限恨，沉香亭北倚栏杆。 ",
    "title": "清平调·名花倾国两相欢",
    "author": "李白",
    "book": "唐诗三百首",
    "dynasty": "唐代"
}, {
    "content": "金樽清酒斗十千，玉盘珍羞直万钱。(羞 通：馐；直 通：值)停杯投箸不能食，拔剑四顾心茫然。欲渡黄河冰塞川，将登太行雪满山。(雪满山 一作：雪暗天)闲来垂钓碧溪上，忽复乘舟梦日边。(碧 一作：坐)行路难！行路难！多歧路，今安在？长风破浪会有时，直挂云帆济沧海。",
    "title": "行路难·其一",
    "author": "李白",
    "book": "唐诗三百首",
    "dynasty": "唐代"
}, {
    "content": "大道如青天，我独不得出。羞逐长安社中儿，赤鸡白雉赌梨粟。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥篲折节无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台？行路难，归去来！",
    "title": "行路难·其二",
    "author": "李白",
    "book": "唐诗三百首",
    "dynasty": "唐代"
}, {
    "content": "云想衣裳花想容，春风拂槛露华浓。 若非群玉山头见，会向瑶台月下逢。",
    "title": "清平调·其一",
    "author": "李白",
    "book": "唐诗三百首",
    "dynasty": "唐代"
}, {
    "content": "一枝红艳露凝香，云雨巫山枉断肠。借问汉宫谁得似，可怜飞燕倚新妆。",
    "title": "清平调·其二",
    "author": "李白",
    "book": "唐诗三百首",
    "dynasty": "唐代"
}, {
    "content": "君不见，黄河之水天上来，奔流到海不复回。君不见，高堂明镜悲白发，朝如青丝暮成雪。人生得意须尽欢，莫使金樽空对月。天生我材必有用，千金散尽还复来。烹羊宰牛且为乐，会须一饮三百杯。岑夫子，丹丘生，将进酒，杯莫停。与君歌一曲，请君为我倾耳听。(倾耳听 一作：侧耳听)钟鼓馔玉不足贵，但愿长醉不复醒。(不足贵 一作：何足贵；不复醒 一作：不愿醒/不用醒)古来圣贤皆寂寞，惟有饮者留其名。(古来 一作：自古；惟 通：唯)陈王昔时宴平乐，斗酒十千恣欢谑。主人何为言少钱，径须沽取对君酌。五花马，千金裘，呼儿将出换美酒，与尔同销万古愁。",
    "title": "将进酒",
    "author": "李白",
    "book": "唐诗三百首",
    "dynasty": "唐代"
}, {
    "content": "玉阶生白露，夜久侵罗袜。却下水晶帘，玲珑望秋月。(水晶 一作 水精) ",
    "title": "玉阶怨",
    "author": "李白",
    "book": "唐诗三百首",
    "dynasty": "唐代"
}, {
    "content": "长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端！上有青冥之长天，下有渌水之波澜。天长路远魂飞苦，梦魂不到关山难。长相思，摧心肝！",
    "title": "长相思·其一",
    "author": "李白",
    "book": "唐诗三百首",
    "dynasty": "唐代"
}, {
    "content": "有耳莫洗颍川水，有口莫食首阳蕨。含光混世贵无名，何用孤高比云月？吾观自古贤达人，功成不退皆殒身。子胥既弃吴江上，屈原终投湘水滨。陆机雄才岂自保？李斯税驾苦不早。华亭鹤唳讵可闻？上蔡苍鹰何足道？君不见吴中张翰称达生，秋风忽忆江东行。且乐生前一杯酒，何须身后千载名？",
    "title": "行路难·其三",
    "author": "李白",
    "book": "唐诗三百首",
    "dynasty": "唐代"
}, {
    "content": "日色欲尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天，昔日横波目，今作流泪泉。不信妾断肠，归来看取明镜前。(断肠 一作：肠断)",
    "title": "长相思·其二",
    "author": "李白",
    "book": "唐诗三百首",
    "dynasty": "唐代"
}, {
    "content": "妾发初覆额，折花门前剧。郎骑竹马来，绕床弄青梅。同居长干里，两小无嫌猜，十四为君妇，羞颜未尝开。低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。(猿 一作：鸣)门前迟行迹，一一生绿苔。苔深不能扫，落叶秋风早。八月蝴蝶黄，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。",
    "title": "长干行·其一",
    "author": "李白",
    "book": "唐诗三百首",
    "dynasty": "唐代"
}, {
    "content": "噫吁嚱，危乎高哉！蜀道之难，难于上青天！蚕丛及鱼凫，开国何茫然！尔来四万八千岁，不与秦塞通人烟。西当太白有鸟道，可以横绝峨眉巅。地崩山摧壮士死，然后天梯石栈相钩连。上有六龙回日之高标，下有冲波逆折之回川。黄鹤之飞尚不得过，猿猱欲度愁攀援。(攀援 一作：攀缘)青泥何盘盘，百步九折萦岩峦。扪参历井仰胁息，以手抚膺坐长叹。问君西游何时还？畏途巉岩不可攀。但见悲鸟号古木，雄飞雌从绕林间。又闻子规啼夜月，愁空山。蜀道之难,难于上青天，使人听此凋朱颜！连峰去天不盈尺，枯松倒挂倚绝壁。飞湍瀑流争喧豗，砯崖转石万壑雷。其险也如此，嗟尔远道之人胡为乎来哉！(也若此 一作：也如此)剑阁峥嵘而崔嵬，一夫当关，万夫莫开。所守或匪亲，化为狼与豺。朝避猛虎，夕避长蛇；磨牙吮血，杀人如麻。锦城虽云乐，不如早还家。蜀道之难,难于上青天，侧身西望长咨嗟！",
    "title": "蜀道难",
    "author": "李白",
    "book": "唐诗三百首",
    "dynasty": "唐代"
}, {
    "content": "镜湖三百里，菡萏发荷花。五月西施采，人看隘若耶。回舟不待月，归去越王家。",
    "title": "子夜吴歌·夏歌",
    "author": "李白",
    "book": "唐诗三百首",
    "dynasty": "唐代"
}, {
    "content": "长安一片月，万户捣衣声。秋风吹不尽，总是玉关情。何日平胡虏，良人罢远征。",
    "title": "子夜吴歌·秋歌",
    "author": "李白",
    "book": "唐诗三百首",
    "dynasty": "唐代"
}, {
    "content": "秦地罗敷女，采桑绿水边。素手青条上，红妆白日鲜。蚕饥妾欲去，五马莫留连。",
    "title": "子夜吴歌·春歌",
    "author": "李白",
    "book": "唐诗三百首",
    "dynasty": "唐代"
}, {
    "content": "明朝驿使发，一夜絮征袍。素手抽针冷，那堪把剪刀。裁缝寄远道，几日到临洮。",
    "title": "子夜吴歌·冬歌",
    "author": "李白",
    "book": "唐诗三百首",
    "dynasty": "唐代"
}, {
    "content": "明月出天山，苍茫云海间。长风几万里，吹度玉门关。汉下白登道，胡窥青海湾。由来征战地，不见有人还。戍客望边邑，思归多苦颜。(望边邑 一作：望边色)高楼当此夜，叹息未应闲。",
    "title": "关山月",
    "author": "李白",
    "book": "唐诗三百首",
    "dynasty": "唐代"
}, {
    "content": "嫁得瞿塘贾，朝朝误妾期。早知潮有信，嫁与弄潮儿。",
    "title": "江南曲",
    "author": "李益",
    "book": "唐诗三百首",
    "dynasty": "唐代"
}, {
    "content": "车辚辚，马萧萧，行人弓箭各在腰。耶娘妻子走相送，尘埃不见咸阳桥。(娘 一作：“爷”)牵衣顿足拦道哭，哭声直上干云霄。道旁过者问行人，行人但云点行频。或从十五北防河，便至四十西营田。去时里正与裹头，归来头白还戍边。边庭流血成海水，武皇开边意未已。君不闻汉家山东二百州，千村万落生荆杞。纵有健妇把锄犁，禾生陇亩无东西。况复秦兵耐苦战，被驱不异犬与鸡。长者虽有问，役夫敢申恨？且如今年冬，未休关西卒。县官急索租，租税从何出？信知生男恶，反是生女好。生女犹得嫁比邻，生男埋没随百草。君不见，青海头，古来白骨无人收。新鬼烦冤旧鬼哭，天阴雨湿声啾啾！",
    "title": "兵车行",
    "author": "杜甫",
    "book": "唐诗三百首",
    "dynasty": "唐代"
}, {
    "content": "白日登山望烽火，黄昏饮马傍交河。行人刁斗风沙暗，公主琵琶幽怨多。野云万里无城郭，雨雪纷纷连大漠。胡雁哀鸣夜夜飞，胡儿眼泪双双落。闻道玉门犹被遮，应将性命逐轻车。年年战骨埋荒外，空见蒲桃入汉家。",
    "title": "古从军行",
    "author": "李颀",
    "book": "唐诗三百首",
    "dynasty": "唐代"
}, {
    "content": "长安城头头白乌，夜飞延秋门上呼。又向人家啄大屋，屋底达官走避胡。金鞭断折九马死，骨肉不得同驰驱。腰下宝玦青珊瑚，可怜王孙泣路隅。问之不肯道姓名，但道困苦乞为奴。已经百日窜荆棘，身上无有完肌肤。高帝子孙尽隆准，龙种自与常人殊。豺狼在邑龙在野，王孙善保千金躯。不敢长语临交衢，且为王孙立斯须。昨夜东风吹血腥，东来橐驼满旧都。朔方健儿好身手，昔何勇锐今何愚。窃闻天子已传位，圣德北服南单于。花门剺面请雪耻，慎勿出口他人狙。哀哉王孙慎勿疏，五陵佳气无时无。",
    "title": "哀王孙",
    "author": "杜甫",
    "book": "唐诗三百首",
    "dynasty": "唐代"
}, {
    "content": "三月三日天气新，长安水边多丽人。态浓意远淑且真，肌理细腻骨肉匀。绣罗衣裳照暮春，蹙金孔雀银麒麟。头上何所有？翠微盍叶垂鬓唇。背后何所见？珠压腰衱稳称身。就中云幕椒房亲，赐名大国虢与秦。紫驼之峰出翠釜，水精之盘行素鳞。犀箸厌饫久未下，鸾刀缕切空纷纶。黄门飞鞚不动尘，御厨络绎送八珍。箫鼓哀吟感鬼神，宾从杂遝实要津。后来鞍马何逡巡，当轩下马入锦茵。杨花雪落覆白苹，青鸟飞去衔红巾。炙手可热势绝伦，慎莫近前丞相嗔！",
    "title": "丽人行",
    "author": "杜甫",
    "book": "唐诗三百首",
    "dynasty": "唐代"
}, {
    "content": "少陵野老吞声哭，春日潜行曲江曲。江头宫殿锁千门，细柳新蒲为谁绿？忆昔霓旌下南苑，苑中万物生颜色。昭阳殿里第一人，同辇随君侍君侧。辇前才人带弓箭，白马嚼啮黄金勒。翻身向天仰射云，一笑正坠双飞翼。明眸皓齿今何在？血污游魂归不得。清渭东流剑阁深，去住彼此无消息。人生有情泪沾臆，江水江花岂终极！黄昏胡骑尘满城，欲往城南望城北。",
    "title": "哀江头",
    "author": "杜甫",
    "book": "唐诗三百首",
    "dynasty": "唐代"
}, {
    "content": "劝君莫惜金缕衣，劝君惜取少年时。(惜取 一作：须取)花开堪折直须折，莫待无花空折枝。(花开 一作：有花)",
    "title": "金缕衣",
    "author": null,
    "book": "唐诗三百首",
    "dynasty": "唐代"
}, {
    "content": "慈母手中线，游子身上衣。临行密密缝，意恐迟迟归。谁言寸草心，报得三春晖。",
    "title": "游子吟",
    "author": "孟郊",
    "book": "唐诗三百首",
    "dynasty": "唐代"
}, {
    "content": "梧桐相待老，鸳鸯会双死。贞女贵徇夫，舍生亦如此。波澜誓不起，妾心古井水。(古井水 一作：井中水)",
    "title": "列女操 / 烈女操",
    "author": "孟郊",
    "book": "唐诗三百首",
    "dynasty": "唐代"
}, {
    "content": "汉家烟尘在东北，汉将辞家破残贼。男儿本自重横行，天子非常赐颜色。摐金伐鼓下榆关，旌旗逶迤碣石间。校尉羽书飞瀚海，单于猎火照狼山。山川萧条极边土，胡骑凭陵杂风雨。战士军前半死生，美人帐下犹歌舞。大漠穷秋塞草腓，孤城落日斗兵稀。身当恩遇常轻敌，力尽关山未解围。(常轻敌 一作：恒轻敌)铁衣远戍辛勤久，玉箸应啼别离后。少妇城南欲断肠，征人蓟北空回首。边庭飘飖那可度，绝域苍茫更何有。(飘飖 一作：飘飘)杀气三时作阵云，寒声一夜传刁斗。相看白刃血纷纷，死节从来岂顾勋。君不见沙场征战苦，至今犹忆李将军。",
    "title": "燕歌行",
    "author": "高适",
    "book": "唐诗三百首",
    "dynasty": "唐代"
}, {
    "content": "鹫翎金仆姑，燕尾绣蝥弧。独立扬新令，千营共一呼。",
    "title": "和张仆射塞下曲·其一",
    "author": "卢纶",
    "book": "唐诗三百首",
    "dynasty": "唐代"
}, {
    "content": "卢家少妇郁金堂，海燕双栖玳瑁梁。九月寒砧催木叶，十年征戍忆辽阳。白狼河北音书断，丹凤城南秋夜长。谁谓含愁独不见，更教明月照流黄。",
    "title": "古意呈补阙乔知之 / 古意 / 独不见",
    "author": "沈佺期",
    "book": "唐诗三百首",
    "dynasty": "唐代"
}, {
    "content": "家临九江水，来去九江侧。同是长干人，生小不相识。",
    "title": "长干行·家临九江水",
    "author": "崔颢",
    "book": "唐诗三百首",
    "dynasty": "唐代"
}, {
    "content": "林暗草惊风，将军夜引弓。平明寻白羽，没在石棱中。",
    "title": "和张仆射塞下曲·其二",
    "author": "卢纶",
    "book": "唐诗三百首",
    "dynasty": "唐代"
}, {
    "content": "月黑雁飞高，单于夜遁逃。欲将轻骑逐，大雪满弓刀。",
    "title": "和张仆射塞下曲·其三",
    "author": "卢纶",
    "book": "唐诗三百首",
    "dynasty": "唐代"
}, {
    "content": "野幕敞琼筵，羌戎贺劳旋。醉和金甲舞，雷鼓动山川。",
    "title": "和张仆射塞下曲·其四",
    "author": "卢纶",
    "book": "唐诗三百首",
    "dynasty": "唐代"
}, {
    "content": "君家何处住，妾住在横塘。停船暂借问，或恐是同乡。",
    "title": "长干行·君家何处住",
    "author": "崔颢",
    "book": "唐诗三百首",
    "dynasty": "唐代"
}]
